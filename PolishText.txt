1. O MŁODÉJ GRZESZNICY.
A w sobotę po obiedzie Chodził Pan Jezus po kolendzie, I napotkał dziewkę w lesie, A ta dziewka wodę niesie. „Dziewko, dziewko, daj téj wody, Ochłodzę się z téj ochłody.” — „Jabym, Panie, wody dała, Ale z drzewa liścia napadała, Kiéj nieczysta.” — „Dziewko, dziewko, Kiejbyś ty taka była czysta, Jak ta woda przezroczysta! Trojeś dziatków porodziła I w téj wodzie potopiła, I samaś się w niéj umyła. Dziewka się tak przelękła, Na kolana aż uklękła. — „Dziewko, dziewko, nie lękaj się, Do kościoła, spowiadaj się, Do kościoła, do spowiedzi, A siedzi tam kapłan Boży.” Dziewka próg przestępuje, Ziemia się pod nią rozstępuje. Tam się długo spowiadała, Aż się w proch rozsypała. I przyjechał coś za pan, W takiéj postaci jak szatan. I złapał ci ją za włosy, Wrzucił ci ja w grób najgłębszy. Trzydzieści lat trzy płynęło, Wyrosła na niéj mogiła, [Str. 7] Wyrósł ci na niéj róży kwiat I zapłakał jéj cały świat. Wyrosła na niéj lilija, Zapłakała matka miła. „Matko miła nie płacz ty mnie, Masz tam w domu jeszcze ich dwie, Karz je tam lepiéj jako mnie: Boś ty mnie źle karała, W wszelkim mym grzechu ostała.”
2. O DUSZACH.
Wstały dusze, zapłakały. I na smętarz zawołały: „Smętarz, smętarz, przyjmij ty nas, Bo Pan Jezus nie wié o nas”. — „A wyśta się nie słuchały, W wszelkim grzechuśta ostały”[3]. Wstały dusze, zapłakały, I na kościół zawołały: „Kościół, kościół, przyjmij ty nas, Bo Pan Jezus nie wié o nas”. — „A wyśta się nie słuchały, W wszelkim grzechuśta ostały.” Wstały dusze, zapłakały, I na ziemię zawołały: „Ziemio, ziemio, przyjmij ty nas, Bo Pan Jezus nie wié o nas”. — „A wyśta się nie słuchały, W wszelkim grzechuśta ostały.” Wstały dusze, zapłakały, I na lasy zawołały: „Lesie, lesie, przyjmij ty nas, Bo Pan Jezus nie wié o nas”. — „A wyśta się nie słuchały, W wszelkim grzechuśta ostały.” Wstały dusze, zapłakały, I na ogień zawołały: „Ogień, ogień, przyjmij ty nas, Bo Pan Jezus nie wié o nas”. — „A wyśta się nie słuchały, W wszelkim grzechuśta ostały.” Wstały dusze, zapłakały, I na wodę zawołały: „Wodo, wodo, przyjmij ty nas, Bo Pan Jezus nie wié o nas”. [Str. 8] — „A wyśta się nie słuchały, W wszelkim grzechuśta ostały.” Wstały dusze, zapłakały, I na obłok zawołały: „Obłok, obłok, przyjmij ty nas, Bo Pan Jezus nie wié o nas”. — „A wyśta się nie słuchały, W wszelkim grzechuśta ostały.” Wstały dusze, zapłakały, I na piekło zawołały: „Piekło, piekło, przyjmij ty nas, Bo Pan Jezus nie wié o nas.” A tam w piekle radzi byli, I na szerz drzwi otworzyli. Ten najstarszy paszczę rozdarł, Wszystkie duszyczki poźreć chciał. A one się tak przelękły, Na kolana aż uklękły. „Najświętsza Panno ratuj nas, Bo Pan Jezus nie wié o nas”. Najświętsza Panna usłyszała, Czém najprędzéj przybieżała, Płaszczykiem je swym odziała: „Pietrze, Pawle, pójdź po klucze, Roztwórz wrota, puść te dusze.”
3. O GRZESZNIKACH.
O święta Polsko, co słychać o tobie, Śliczne klejnoty utraciłaś sobie. Ziemia teraz nie rodzi, jak przedtém rodziła, Czy jéj zakazano, czy się wypleniła? Ni jéj zakazano, ni się wypleniła. Bo sama przez się nie będzie rodziła. Bo przedtém stary lud brzydził się czartami, Teraz młode dziatki liczą[4] tysiącami. I liczy, liczy, chodzi po ulicy, Ojciec, matka słyszy, rózgą nie oćwiczy. Żebyś ty matko rózgą dziatki siekła, Wybawiłabyś swoją duszę z piekła. Ale ty matko rózgi na dziatki żałujesz, W piekle na siebie smołę gotujesz. Matka u córki miejsca nie zagrzeje, Bo się w jéj domu złe przekleństwo dzieje. „Oj córko, córko, gdzieś tego nawykła[5], [Str. 9] Bodajżeś była w mym żywocie znikła. Wykarmiłam cię swojemi piersiami, Co spojrzę na ciebie, zaleję się łzami.” Brat swego brata domu nie nawidzi, Bo się bogaty ubogiego wstydzi. „Oj bracie, bracie, nie wstydźma się siebie, Na tamtym świecie przyjdziema do siebie.” Siostra u siostry domu nie nawidzi, Bo się bogata za ubogą wstydzi. „Oj siostro, siostro, nie wstydźma się siebie. Na tamtym świecie przyjdziema do siebie. Oj siostro, siostro, pamiętaj na moje sierostwo, Nędzić[6] mię biéda, biéda i ubóstwo”. Siostra uboga na niebie króluje. Siostra bogata w piekle się gotuje. Przyszedł ojciec do syna, prosi o wspomożenie, Syn na ojca spojrzał, złe na nim odzienie. „Oj synu, synu, masz wszystkiego dosyć, Nie odrzekajże się tego chleba prosić.” Idą ci tam idą te anielskie wody, Prosi się syn u ojca o kropelkę wody. „Oj synu, synu, choćbym ci dał cale morze, Już tobie synu w piekle nie pomoże”. O Boże, Boże z nieba wysokiego, Racz nie opuszczać ojca ubogiego.
4. O SIEROCIE I MACOSZE.
Chodziła sierota po wsi, Obsiedli[7] ją źli psi. Nie umiał się kto obrać[8] Sieroteczkę ognać. Obrał ci się obrał Sam Pan Jezus z nieba, Kawałeczkiem chleba. „Oj sieroto gdzież ty idziesz?” — „Idę stukać, pukać, Mojéj matki szukać.” — „Ty tam matki nie znajdziesz, Bieżże na zielony smętarz, Twoja matka leży Prosto w wielki ołtarz.” —„Kto tam chodzi po moim grobie?” „Ja, matulu, puśćcie mnie do siebie.” — „Cóż sa[9] będziesz jadła, Cóż sa będziesz piła?” [Str. 10] „Będę piasek jadła, A wodeczkę piła.” — „Bieżże do swojéj macochy, Niech ci koszulę wypierze.” — „A jak ci mi pierze, Na pół ze mną (tak) zedrze. A jak ci mię myje, Nakręca mi szyję; A jak ci mię czesze. Po ziemi mię wlecze; A jak ci mię plecie[10], Izbę mną zamiecie. Swoim dzieciąteczkom Jagiełki w mleczku gotuje, A mnie sieroteczce Jeno w skorupeczce, Jeszcze nie wiele!.... Swoim dzieciąteczkom chleba z masłem daje, A mnie sieroteczce umacza w popiele. Swoim dzieciąteczkom na łóżeczku ściele, A mnie sieroteczce barłożku nie wiele. Swoim dzieciąteczkom poduszeczki ściele, A mnie sieroteczkę płachetką odzieje.” Oj przyszło, przyszło dwóch aniołków z nieba. Wzięli sierotkę na rączkach do nieba; Oj przyszło, przyszło dwóch czartów z piekła, Porwali na pazurach macochę do piekła; Posadzili ją na żelaznym stolcu, Dali jéj pić smoły, siarki, w opalonym garcu. „Żeby ja się na tenta świat wróciła, Nie takby ja sierotce życzyła[11]. Nóżkibym umyła, A brudbym wypiła. Już nie rychło, nie rychło, już się zamkła klamka, Mogłaś wtedy życzyć, kiedyś była matka.
5. PIEŚŃ O Św. HELENIE.
Święta była, święta Halina, Szukająca[12] świętego syna, I napotkała zieloną łączkę, A na téj łączce troje żydowie. „Wyście żydowie Boga-ście męczyli.” — „O nie my, nie my, starsi tam byli. [Str. 11] Widzisz ty Halino wysoką górę, A na téj górze klasztor fundują, A w tym klasztorze trzy groby stoją: W piérwszym grobie Pan Jezus leży, A w drugim grobie Matka Najświętsza, A w trzecim grobie święty Jan klęczy. Przed Panem Jezusem organy grają, Przed Matką Najświętszą świece się palą, Przed świętym Janem lilija kwitnie, A z téj lilij ptaszek wylata: Nie jestto ptaszek, tylko syn Boży, Co sie narodził na ten świat Boży.
6. PIEŚŃ O OBRAZIE N. P. M. CZĘSTOCHOWSKIÉJ.
Święty Łukasz anielista[13] Prosił Boga Jezu-Chrysta, Żeby obraz wymalować, I cześć, chwalę Bogu oddać. Malował go czas nie mały, Dwadzieścia lat cztéry były, Nie mógł ci go wymalować, Aż się musiał nad nim zdrzymać. Najświętsza Panienka przemówiła, Aż Łukasza obudziła: „Wstań Łukaszu spracowany, Już twój obraz malowany. Zaprzągajcie konie, woły. Weźcie obraz do Częstochowy. Wieźcie go tam przez ciemny las[14], Bo tam słońca nigdy nie masz. Wieźcież go tam na góreczkę, Na zieloną muraweczkę. Na zieloną, na zieloną, Co tam nigdy nie sieczoną. Będą ci tam z każdéj strony, Będzie obraz uwielbiony. Ślepi, chromi, trędowaci, A sam Pan Bóg z nieba płaci. Płaci, płaci, płaci jeszcze, Kto nawiedzi święte miejsce, Kto nawiedzi obraz czysty, W niebie odpust wiekuisty.” Cztérech zbójców przyleciało, Obraz święty szarpać chciało, [Str. 12] „Stójcie zbójcę, nie szarpajcie, Bo tu marnie wyginiecie.” A zbójce się tak polękali, Aże krzyżem popadali. A tam w piekle karę dają, Octem, żółcią napawają. A tam w piekle ścielą łoże Ostre brzytwy, szydła, noże[15].
II. MODLITWY.
1. MODLITWA PORANNA.
Stoi rószczka kwitnąca, Przed Panem Jezusem widząca. Widzę Cię, mój Jezu, przez kapłańskie ręce, Kapłan Pana Jezusa piastuje, Moja się dusza raduje. Raduj się raduj duszo w ciele Ku lekkiemu skonaniu, Ku dusznemu zbawieniu. Ja pójdę we drzwi, Pan Jezus na mnie wejrzy. Najświętsza Panienka siedzi za stolikiem, Przed nią zloty kielich stoi. Kto te kielichy pijać będzie. Będzie się Bogu ofiarować. Najświętsza Panienka poszła do Ogrójca, Napadła[16] świętego Jana. „O Janie, a mój Janie, Nadałeś mi smutku i żałości! A ten smutek przysięgać będzie, Na wiek wieków z nami będzie.” — „Najświętsza Panienko, gdzież idziesz?” „Do tych, co rano śniadają, Co krzywo przysięgają.” —„Najświętsza Panienko, odpuść im.” — „Nie odpuszczę, aż pójdą po cierniu kolącym, Po kamieniu gorącym”. Przybądź nu ratunek Święty Ojcze Antoni, Niech przed Bogiem Twoja prośba broni. I niech z Bogiem, z Duchem w niebie, Mam przy sobie Ciebie, Aż na wieki wieków. Amen.

2. DRUGA MODLITWA PORANNA.
(W piątek i w niedzielę śpiewywana).
Przed świtaniem kurzy[17] pieli, Usłyszeli Matkę Bożą; A ona szła rajską drogą, Niesła księgi na lewicy, A Jezusa po prawicy. Napotkała Ewanieliją: „Gdzie to idziesz Panno Maryo?” — „Do kościoła na jutrznią, Z jutrzni na ranną mszą. Z rannéj mszy na wielką.”

Kto tę modlitwę będzie mówił w piątek do kośnicy, w niedzielę do rannéj mszy, nie będzie ten w piekle gorzał, ani w wodzie tonął. Amen.
3. MODLITWA WIECZORNA.
Idę ja spać, Nie mam sobie co posłać, Pościelę sobie świętą Anielę[18], Świętym się krzyżem odzieję. Ciebie się czarcie nie boję, Pójdę pod Bożą mękę, Wezmę sekwię[19] w rękę. Tyś moja obrona Z ciężkiego kamienia. Ustąpcie wszyscy źli Z czterech kątów, piąte drzwi. Będzie tu Najświętsza Panna nocowała Z anielami, dziewicami. Otworzył się nowy grób, Wejrzał na mnie sam miły Bóg: „Czego pożądasz grzeszny człowiecze?” — „Pożądam lekkiego skonania, A po śmierci dusznego zbawienia.” Przybądź na ratunek święty ojcze Antoni[20].

4. DRUGA MODLITWA WIECZORNA.
Idę ja spać, Nie może mi się nic złego stać. Pan Jezus mię chrzci. Najświętsza Panienka miłowała, Święta Anna wianki zmiatała. Moja Panno wierna mocy, A strzeżże mię do północy, Matka Boska do świtania, A Pan Jezus do skonania. Amen.
5. TRZECIA MODLITWA WIECZORNA.
Święty Antoni, kochany patrunie, Ty Pana Jezusa najmilszy piastunie, O piastuj, proszę cię, grzeszną duszę moją, Którą Ci oddaję pod opiekę Twoją. Jezus mój drogi stoisz przy drodze, Rozpięty srodze. Przy śmierci mojéj Strzeż duszy mojéj, Strzeż mię do końca, Bądź mi obrońca. Bądź w pogotowiu W mojemu zdrowiu. Kto się zasadzi[21], Zły człek nie wadzi, Jest anioł ze mną I stróż przedemną. Cześć Bogu, chwała na wysokości! O Jezu mój najukochańszy, O kwiatuszku najśliczniejszy, Oblubieńcze mój kochany, Nadareście[22] spodobany! Nie opuszczaj służebnice, Weź odemnie moje serce, Abym Cię miłowała, Z tobą wiecznie królowała. Mieszkał tu sam Pan Bóg święty, Z wszystkiemi świętymi Aniołami Bożymi. Amen.

6. MODLITWA DO Św. ANIOŁA STRÓŻA.
Mój Jezu najsłodszy! Spij ze mną we dnie i w nocy, Kiedy spisz, duszyczka moja czuje, Serce się raduje. Aniele Boży Stróżu! Odstąp czarcie przeklęty, Bo tu mieszka anioł święty. Aniele święty, kochanie moje, Tobie ci się oddaję Pod opiekę Twoją, Żebyś mię strzegł, rządził, bronił, I do żywota wiecznego doprowadził. Amen.
7. MODLITWA O USKROMIENIE[21].
Najświętsza Panienka synka miała. Do kościołka z Nim bieżała. Do kościołka na ranną mszą, A z rannéj mszy na wielką mszą, A z wielkiéj mszy na nieszpory, A z nieszporów do Bożego stołu. A ten stół pozłacany, Sam Pan Jezus siedział na nim. Żebyś mi dał Boże z téj główki uskromienie. Pietrze, Pawle, bieżcie powiadajcie Małemu, dużemu,

Kto te modlitwę będzie mówił w piątek i w niedzielę, będą mu sie rajskie wrota rozpierały, a piekielne zamykały aż na wieki wieków. Amen.
8. MODLITWA DO Św. BARBARY.
Swięta Barbaro, perło Jezusowa. Któraś grzesznica do nieba gotowa, Przybądź konającemu, Do śmierci smutnemu. O Jezu, Jezu, Tyś nadzieja moja, O wieszże dobrze, że ja sługa Twoja. Służę ci, służę, służyć obiecuję, Na tym tu świecie z Tobą rezentuję[22]. [Str. 16] Światło miłości, Światło przebiegłości. Jak ci moja dusza będzie z ciała wychodziła, Proście, Michale, żeby nie zbłądziła. Michale Archaniele, nie podajcie jéj ta Na czartowskie płomienie. Kiedy sam Pan Jezus na prawicy siędzie. Czarci ustąpcie, bo nie o was rada[23]. Czarci ustąpili, zawołali „biada!” O sędzio sprawiedliwy! Narodził się Jezus u Matki świętościwéj. O Matko świętościwa, Jeszczem ci takiéj męki nie widziała, Jak ją teraz widzę. Do krzyża przybitego, Octem, żółcią napojonego! Ą cóż to ta w mojém sercu czuję, Że kapłan Pana Jezuska piastuje. Piastujże, piastuj aż na wieki wieków. Amen.

Kto tę modlitwę będzie odmawiał trzy razy na dzień do świętéj Barbary, nie będzie umierał przez[24] jéj ofiary.
9. POWITANIE MIESIĄCA NA NOWIU[25].
Witam cię witam miesiącu, Niebieski dziedzicu. Tobie światło, z gwiazd korona, A mnie zdrowie i fortuna. Witam cię, witam miesiącu nowy, Żeby nas nie bolały głowy. Zdrowaś Marya i t. d.

9-letni obywatel Turcji usiłował wjechać do Polski na podstawie fałszywej wizy Schengen, wystawionej na 6-letnie dziecko z Arabii Saudyjskiej – poinformowała rzeczniczka Bieszczadzkiego Oddziału Straży Granicznej mjr Elżbieta Pikor.

Do zdarzenia doszło w polsko-ukraińskim przejściu granicznym w Korczowej. 19-letni Turek w czasie kontroli paszportowej okazał paszport z francuską wizą Schengen. W trakcie sprawdzania dokumentów funkcjonariusze ustalili, że wiza jest fałszywa.

"W konsekwencji szczegółowych ustaleń okazało się także, że nalepka wizowa była wydana dla kilkuletniego dziecka, obywatela Arabii Saudyjskiej. Dodatkowo - w paszporcie podróżnego ujawniono jeszcze sześć podrobionych stempli francuskiej i austriackiej kontroli granicznej" – relacjonowała Pikor.

Dodała, że mężczyzna przyznał się do sfałszowania dokumentów, aby wjechać do państw Unii Europejskiej. Przyznał, że liczył na to, że na granicy fałszerstwa nie zostaną odkryte.

19-latek poddał się dobrowolnie karze jednego roku pozbawienia wolności z warunkowym jej zawieszeniem na dwa lata. Otrzymał także decyzje o odmowie wjazdu do Polski i wrócił na Ukrainę.

Pikor podała, że od początku roku w przejściach granicznych na Podkarpaciu ujawniono już siedem przypadków, w których cudzoziemcy posługiwali się fałszywą wizą Schengen, po to aby nielegalnie wjechać na teren Unii Europejskiej.

Starszego brata skazano na 7 lat pozbawienia wolności. Młodszy ma spędzić w więzieniu sześć i pół roku. Sąd uznał, że 37-latek namówił do podpalenia hotelu swojego 40-letniego kolegę, który miał fizycznie dokonać podpalenia budynku. Mężczyzna nie był sądzony w tej sprawie, bo przebywa na terenie Polski.

Budynek miał dzień później zostać przekształcony w ośrodek dla uchodźców. Młodszy brat sprawcy podpalenia hotelu 35-letni mężczyzna miał, zdaniem sądu, pełnić rolę kierowcy podczas popełniania przestępstwa. Według prokuratury motywem podpalenia był rasizm i strach starszego z braci, który zdaniem oskarżyciela obawiał się, że jego konkubina może być zgwałcona przez azylantów.

Obrona Polaków twierdzi, że prokuratura nie miała wystarczających dowodów winy obu oskarżonych. Nie przedstawiono bowiem ani odcisków palców ani dowodów w postaci DNA z miejsca przestępstwa. Obrońca 35-latka Dagfinn Paust zarzucił policji, że ta w śledztwie przyjęła pewną hipotezę i zbierała informacje, by ją potwierdzić, jednocześnie odrzucając inne.
Obrona zapowiedziała apelację od wyroku.

 Rozmowa z Witoldem Waszczykowskim na antenie TVP1 dotyczyła relacji Polski z Ukrainą. Minister zaznaczył, że oba te kraje „mają inną koncepcję pojednania”. Dodał, że polski rząd ma świadomość, jak ważna jest Ukraina ze względów geopolitycznych. – Ale Ukraińcy, wiedząc o tym znaczeniu swojego państwa dla naszego bezpieczeństwa uważają, że w takim razie kwestie, jakie nas dzielą, szczególnie historyczne, powinny zejść na drugi, trzeci plan – stwierdził.

Zapowiedział, że uruchamiane są procedury, które nie dopuszczą do przyjazdu do Polski ludzi, którzy zachowują „skrajnie antypolskie stanowisko”. – Ludzie, którzy ostentacyjnie zakładają mundury SS Galizien, do Polski nie wjadą – zaznaczył. Jak mówił dalej, chodzi także o osoby, które są zaangażowane „w sposób administracyjny”. – Ne dopuszczają np. do kontynuowania ekshumacji. Do kontynuowania renowacji miejsc kultu polskiego. Te osoby, które wykazują się i wykorzystują instrumenty administracyjne wobec Polski, będą również ponosiły konsekwencje – podkreślił.

Dodał ponadto, że będzie się zastanawiał, czy rekomendować polskiemu prezydentowi wizytę na Ukrainie w tym momencie. Jak mówił Waszczykowski, jeżeli jego wizyta dojdzie do skutku będzie „czysto robocza”, a nie polityczna.

Były selekcjoner polskiej reprezentacji siatkarzy - Andrea Anastasi, nie jest entuzjastą pomysłu zatrudnienia polskiego szkoleniowca na stanowisku, które on sam pełnił w przeszłości. - Obawiam się, że pomysł, żeby selekcjonerem został teraz Polak nie jest najlepszy. Taka osoba stanęłaby bowiem pod ostrzałem krytyki i mogłaby jej nie wytrzymać - stwierdził Włoch w rozmowie z "Przeglądem Sportowym".

Aktualny opiekun siatkarzy Trefla Gdańsk jest zdania, że bezpieczniejszą opcją jest nawiązanie współpracy przez PZPS z trenerem z zagranicy. Anastasi uważa bowiem, że o sukcesy będzie trudniej, gdy sztab szkoleniowy będzie złożony tylko z Polaków. - Lepszą opcją wydaje się chyba zagraniczny szkoleniowiec i dwóch polskich asystentów, zwłaszcza że macie wielu młodych trenerów, którzy wciąż się rozwijają i w przyszłości mogą wiele osiągnąć. Teraz sytuacja reprezentacji jest na tyle skomplikowana, że wyłącznie polski w sztab szkoleniowy mógłby mieć naprawdę pod górkę. Jeśli działacze PZPS chcą, żeby drużyna narodowa cały czas zdobywała medale, to od razu mówię, że jest to nierealne - zaznaczył Włoch w wywiadzie, którego udzielił "Przeglądowi Sportowemu".

Anastasi wziął również w obronę swojego rodaka i kolegę po fachu Ferdinando De Giorgiego. - Ferdinando nie miał doświadczenia w pracy z żadną narodową reprezentacją, zwłaszcza taką, jak polska. Dlatego nie mógł się spodziewać tego, co się stanie jeśli drużyna nie będzie grała na miarę oczekiwań. Przez dwa lata pracował sobie spokojnie w Kędzierzynie-Koźlu i nie był przygotowany na takie ciosy, jakie spotkały go po porażkach w Lidze Światowej i EURO. Ja podpisując umowę z PZPS byłem w innej sytuacji, bo przez wiele lat pracowałem we Włoszech, gdzie zawsze są podobne oczekiwania, jak w Polsce i niejednokrotnie musiałem odpowiadać na krytykę i zadawane ciosy. Nie zmienia to jednak faktu, że Ferdinando De Giorgi jest bardzo dobrym trenerem - zauważył 57-letni trener, który w latach 2011-13 był selekcjonerem naszej reprezentacji.

Według opinii Anastasiego podstawowym problemem trudnej sytuacji wokół męskiej drużyny narodowej są zbyt wielkie oczekiwania kibiców, a także władz PZPS-u. - Od reprezentacji Polski oczekuje się sukcesów w każdym turnieju. Tymczasem na świecie jest kilka, a nawet kilkanaście naprawdę mocnych drużyn. Rywalizując z tak mocnymi i groźnymi zespołami nie można mieć zbyt dużych oczekiwań - powiedział mistrz świata z 1990 roku w rozmowie z Karoliną Korbecką.

Nastroje w polskim przemyśle nieznacznie spadają. W październiku PMI dla Polski spadł do 53,4 pkt. z 53,7 pkt. we wrześniu. Wynik jest sporym rozczarowaniem, bo o prognozy wskazywały na poprawę na poziomie 53,9 pkt.

"Nieznaczny październikowy spadek wskaźnika odzwierciedlał nieco wolniejszy w stosunku do zeszłego miesiąca wzrost wielkości produkcji, obniżenie poziomu zapasów pozycji zakupionych oraz mniej znaczące wydłużenie czasu dostaw" - napisano w komentarzu.

Czynnikiem, który miał najbardziej pozytywny wpływ na październikowy odczyt był wzrost nowych zamówień.

"Wygląda na to, że sektor wytwórczy jest na dobrej drodze do najlepszego rocznego wyniku od 2010 roku. IHS Markit przewiduje, że wzrost produkcji przemysłowej osiągnie poziom 6 proc. i będzie najszybszy od 2011 roku" - napisano.

"W październiku odnotowano silniejszą presję inflacyjną. Inflacja cen zakupów była najwyższa od siedmiu miesięcy, a ceny wyrobów gotowych wzrosły w drugim najszybszym tempie od sześciu i pół roku” - dodano.

Była reprezentant Polski, Paweł Niewrzawa związał się 8-miesięcznym kontraktem z klubem HF Springe. Nowy zespół byłego rozgrywającego Wybrzeża Gdańsk występuje w 3.Bundeslidze.

Paweł Niewrzawa należał do ulubieńców Talanta Dujszebajewa. Za kadencji Kirgiza zagrał m.in. na Mistrzostwach Świata we Francji gdzie reprezentacja Polski zajęła 17.miejsce, zdobywając tzw. Puchar Prezydenta.

Od kiedy w kadrze zmienił się trener, Niewrzawa nie otrzymuje już powołań. Jego kariera klubowa również wyhamowała. Na początku sezonu rozegrał jeszcze dwa spotkania w barwach Wybrzeża Gdańsk, po czym ogłoszono, że klub rozwiązał z nim kontrakt za porozumieniem stron.

25-letni rozgrywający postanowił znów spróbować sił za zachodnią granicą. W Niemczach grał już w latach 2012-2014 w zespole Tus N-Luebbecke. Potem wrócił do Górnika Zabrze, by jesienią 2016 roku trafić do Wybrzeża Gdańsk.

Niewrzawa w nowym klubie nie będzie jedynym Polakiem. Już od czterech sezonów w HF Springe gra skrzydłowy Paweł Piętak. Celem klubu jest awans na zaplecze 1. Bundesligi.

W najbliższy weekend reprezentacja kajakarek wyruszy na pierwsze zagraniczne zgrupowanie do włoskiej Sabaudii. W 12-osobowym składzie nie ma medalistek olimpijskich – Marty Walczykiewicz i Beaty Rosolskiej (znanej pod nazwiskiem Mikołajczyk).

Kajakarki przygotowania zaczęły już kilka tygodni temu, na kilkudniowych obozach w Cetniewie i Wałczu. Trener reprezentacji Tomasz Kryk do nowego sezonu przygotowuje się już według sprawdzonego scenariusza, w którym kolejnym punktem jest włoska Sabaudia. Tam kadrowiczki mogą liczyć przede wszystkim na znacznie cieplejszą niż w Polsce aurę.

- W Sabaudii można jeszcze potrenować na wodzie. Pływamy tylko na jedynkach, takim głównym celem jest utrwalenie techniki w dobrych warunkach pogodowych. W Sabaudii w tej chwili temperatury są w granicach 18-20 stopni. Do tego w planach mamy siłownię, bieganie, chcę w tym sezonie wprowadzić dużo elementów treningu funkcjonalnego – powiedział szkoleniowiec.

W składzie na zgrupowanie zabrakło Rosolskiej, która kilka dni temu zmieniła stan cywilny i nie ukrywa, że obecnie stara się o powiększenie rodziny. Z kolei Walczykiewicz trenuje obecnie indywidualnie, ale do reprezentacji ma dołączyć już na następne zgrupowanie, które pod koniec listopada odbędzie się we włoskim Livigno.

W kadrze są trzy nowe zawodniczki, 18-letnie Helena Wiśniewska (Zawisza Bydgoszcz), Martyna Klatt (Energetyk Poznań) oraz Marta Witkowska (Olimpia Elbląg). Cała trójka w przyszłym roku będzie zdawać maturę. W przypadku profesjonalnego uprawiania kajakarstwa, łączenie nauki ze sportem nie jest proste, gdy ponad pół roku spędza się poza domem.

- Wszystkie dziewczyny dostały ode mnie kalendarz. Wiedzą, kiedy trenujemy, kiedy są starty. Przed każdym kolejnym wyjazdem indywidualnie też rozmawiamy, czy zawodniczka ma wszystko w szkole uporządkowane i czy może jechać. Jeśli nie jest w stanie, dołącza na kolejny obóz - wyjaśnił Kryk, który dużą uwagę przykłada do nauki.

- Matura, wykształcenie jest ważne. Ja dziewczynom mówię, że trzeba się uczyć, bo wpajał mi to mój ojciec. Dziś z tym jest różnie bywa, czasami kasa za łatwo przychodzi i niektóre zawodniczki myślą, że już pana Boga za nogi złapały, a później życie karci - przyznał.

Po powrocie z Włoch, kajakarki będą miały kilka dni wolnego, a potem czeka je obóz wytrzymałościowy w Livigno. W styczniu reprezentacja odwiedzi Jakuszyce, a w lutym wyjedzie do Portugalii, gdzie zaczną treningi na wodzie. Kolejne miesiące przygotowań zaplanowano ponownie w Sabaudii. Kryk przyznał, że zastanawiał się nad pewnymi zmianami lokalizacji zgrupowań, ale jego podopieczne wolą sprawdzone ośrodki.

- Czasami lepsze jest wrogiem dobrego. Pytałem się dziewczyn, czy nie chciałby coś zmienić, bo nie ukrywam, że pojawiają się oferty z Grecji czy Turcji. Te ośrodki, do których jeździmy od kilku lat, znamy dokładnie. To są małe, kameralne, a czasami rodzinne hotele. Nie miałem ze strony dziewczyn sygnału, że chcą coś zmienić. Wręcz przeciwnie, one chętnie wracają do tych miejsc. Byliśmy kiedyś w Sevilli na obozie, ale nie byłem specjalnie zauroczony - opowiadał szkoleniowiec.

Miniony sezon dla polskich kajakarek miał różne oblicza. O ile start na mistrzostwach Europy w Płowdiw zakończył się sukcesem w postaci pięciu medali, tak z mistrzostw świata z Racic biało-czerwone przywiozły tylko jeden brązowy krążek (w nieolimpijskiej konkurencji K2 1000 m).

- Krótko po mistrzostwach świata podsumowaliśmy sobie sezon. Beata próbowała wziąć odpowiedzialność na siebie, bardzo chciała pomóc tym młodszym zawodniczkom. Musimy jednak pamiętać, że ona dołączyła do nas dopiero w lutym. I nie mogła być w pełnej, optymalnej dyspozycji. W Czechach były szanse na więcej medali. Blisko podium byliśmy w dwójce czy czwórce na 500 m, zabrakło niewiele, tak samo w przypadku Marty, która była piąta. A jeden medal akurat mocno zmieniłby ocenę naszego występu. Przypomnę tylko, że w naszej grupie było sporo dziewczyn, które debiutowały na mistrzostwach świata seniorek. One dodatkowo miały jeszcze jedną ważną imprezę za sobą, jaką były młodzieżowe mistrzostwa świata plus mistrzostwa Europy. To bardzo dużo. Poza tym, może trochę za mocno nadmuchaliśmy ten balon przed zawodami, ale byliśmy w dobrej dyspozycji. Być może start w Racicach przerósł niektóre młodsze dziewczyny, a może trochę zabrakło pokory - podsumował Kryk.

Polityk PiS chce iść śladem Wiktora Orbana, który w 2012 r. wprowadził obywatelstwo inwestycyjne "sprzedawane" za 250 tys. euro. Cel Orbana był prosty: przyciągnąć pieniądze w czasach kryzysu. W ten sposób sprzedał obligacje państwowe za ponad miliard euro - głównie Chińczykom, Rosjanom, Turkom i Irańczykom.

Niemiecki "Tagesschau" podawał rok temu, że w sumie skorzystało z tego programu 16 tys. osób. Obywatelstwo kupowano dla całych rodzin, a nie samego inwestora.

Podobne programy istnieją też w innych państwach Europy, ale węgierski od początku budzi największe wątpliwości. Paszport bądź prawo do stałego pobytu w zamian za kupno obligacji lub inwestycje (np. w drogie nieruchomości) można również uzyskać w innych państwach Europy.

Góralczyk: Węgrzy chcieli Chińczyków

Prof. Bogdan Góralczyk tak mówi dla Gazeta.pl o węgierskim programie de facto sprzedaży obywatelstwa: - Nie jest transparentny, a reguły gry nie są jasne. Śledziłem szczególnie sprowadzanie na Węgry chińskich biznesmenów. Oni napłynęli, ale nie w takiej liczbie, jak spodziewały się węgierskie władze. Ponieważ przepisy tworzą szarą sferę, to podejrzewa się, że jest w tym duża korupcja. Chodzi przecież o sprowadzanie kapitalistów spoza Unii Europejskiej.

Jak podkreśla, szczyt sprowadzania zamożnych obcokrajowców przez Węgry przypadał na lata 2015-16. Węgry bowiem zaoferowały bogatym ludziom z całego świata stosunkowo tani sposób na dostanie się do UE i swobodne poruszanie się po całej strefie Schengen dla nich i ich rodzin.

Pięta chce naśladować Węgry

Stanisław Pięta wskazuje Węgry jako przykład do naśladowania. Napisał więc do ministra spraw wewnętrznych, że warto by pójść drogą Wiktora Orbana. - Jak się wydaje, odniósł (on - red.) wyraźny sukces - podkreślił wskazując na "pozytywne doświadczenia Węgier". Przedstawił więc rządowi PiS ogólne zasady węgierskiego programu w celu ewentualnego jego zastosowania w Polsce przy, zastrzega, uwzględnieniu polskiej specyfiki.

Po przeniesieniu modelu węgierskiego "kapitałowy obywatel" Polski mógłby mieszkać nad Wisłą i - jako obywatel Unii Europejskiej - bez przeszkód poruszać się po Unii Europejskiej. Miałby też prawa takie jak inni obywatele polscy, choć z pewnymi wyjątkami jak na przykład brak prawa wyborczego czy brak obowiązku wojskowego. Obywatelstwo to mógłby natomiast stracić, jeśli popełniłby przestępstwo, ale dopiero po wyroku sądowym.

W polskim dowodzie osobistym wydanym na przykład Chińczykowi, obywatelowi Indii, Bułgarowi czy Hiszpance znalazłaby się adnotacja o narodowości. Dowód taki byłby wydawany na przykład na pięć lat.

Handel obywatelstwem

W "sprzedaży" obywatelstwa najważniejsze są pieniądze. To z myślą o gotówce np. Grecja, Cypr, Malta zaczęły oferować przyznawania zagranicznym bogaczom swoje prawa obywatelskie.

Zatem także w Polsce cudzoziemiec po pierwsze musiałby zainwestować pokaźną sumę na rzecz Skarbu Państwa poprzez zakup obligacji. Stanisław Pięta powołuje się na przykład Węgier, gdzie ten limit to 300 tys. euro, które w praktyce są niskooprocentowaną pożyczką na rzecz państwa. Po upływie kilku lat państwo zwraca cudzoziemcowi pieniądze wraz z niewielkimi odsetkami. Kwota "kupna" obywatelstwa - w porównaniu do innych państw - jest bardzo niska.

Kandydaci na "kapitałowych obywateli" Polski mieliby być sprawdzani, czy nie są przypadkiem zainteresowani wypraniem brudnych pieniędzy albo nie są agenturą lub nie są notowani jako przestępcy. Poseł PiS opisał Błaszczakowi proces rekrutowania kandydatów na "obywateli kapitałowych" przez koncesjonowane firmy.

- Firma taka otrzymuje licencję od państwa na dany kraj, gdzie pozyskuje i wstępnie sprawdza kandydatów, a także organizuje i obsługuje procedury związane z przyznaniem obywatelstwa kapitałowego danemu kandydatowi, za wyjątkiem czynności urzędowych - podkreśla.

Węgrzy kontraktowały kilka firm: na Kajmanach, Cyprze i w Liechtensteinie. Następnie płaciły im prowizję od każdego człowieka pozyskanego na "obywatela inwestycyjnego".

Bez ustawy ani rusz

Bez uchwalenia ustawy obywateli kapitałowych w Polsce jednak nie będzie.

- Programy przyznawania obywatelstwa w zamian za inwestycje przeznaczone są dla ludzi zamożnych, których stać na wypłacenie i zainwestowanie przynajmniej kilkuset tysięcy euro. (...) Polska jest jednym z nielicznych wyjątków, gdzie - jak dotąd - ustawodawstwo nie przewiduje nadania obywatelstwa bądź prawa pobytu w zamian za inwestycje - przekonuje Stanisław Pięta. Pyta zatem Błaszczaka, czy i w jakiej formie rząd planuje wprowadzenie w Polsce obywatelstwa kapitałowego.

Węgry wprowadzały tę formę obywatelstwa jeszcze przed kryzysem imigracyjnym w UE. Dzisiaj przenoszenie tego modelu do Polski byłby dużym wizerunkowym ryzykiem.

Jak podkreśla poseł Stanisław Pięta, decyzja w tej sprawie jest polityczna. - To jest moja propozycja pod dyskusję. Rząd musi się wypowiedzieć, czy jest zainteresowany tego rodzaju formułą. Wydaje mi się, że może ona być czymś atrakcyjnym, bo to przecież sam rząd decyduje, komu przyznać obywatelstwo, a komu nie - podkreśla. I liczy na zainteresowanie nie tylko ze strony ludzi z Chin, Indii czy też Rosji.

Zobacz także. Andrzej Duda wywołał aplauz na amerykańskiej uczelni. Uszczęśliwił studentów jednym zdaniem:

Kierowcy poruszający się po niemieckich autostradach i drogach obserwują od kilku lat dwa zjawiska: coraz więcej ciężarówek, a wśród nich coraz więcej ze znakami rejestracyjnymi krajów Europy Środkowej i Wschodniej” – pisze dziennik „Die Welt” (2.11.2017) w artykule „Po niemieckich autostradach przewija się więcej tirów z Polski i Rumunii”.

Pierwszą obserwację potwierdzają aktualne dane statystyczne opublikowane przez Federalny Urząd Transportu Towarowego (BAG): od stycznia do września 2017 samochody ciężarowe o DMC powyżej 7,5 tony przejechały po płatnych autostradach 25,2 mld km. Jest to 3,5 proc. więcej niż rok wcześniej. „Potwierdza to utrzymujący się trend, iż błyskawicznie zwiększa się przede wszystkim drogowy transport towarowy” – konstatuje „Die Welt”. Jak tłumaczy, powodem są pozytywny rozwój gospodarczy w Niemczech i korzystne ceny diesla.

Polska dominacja

Drugą obserwację potwierdzają dane Federalnego Stowarzyszenia Transportu Towarów (BGL): od stycznia do sierpnia 2017 udział ciężarówek z „nowych” krajów unijnych w kilometrach przejechanych na niemieckich autostradach wyniósł 33 proc., czyli dwa razy więcej niż jeszcze 10 lat temu (18 proc). W tej grupie prym wiodą tiry z Polski – ich udział w transporcie drogowym w Niemczech wynosi blisko 16 proc., a za nimi tiry z Czech (4 proc.) i Rumunii (3,5 proc.).

Po raz pierwszy floty ciężarówek z tych krajów wyprzedziły dotychczasowego transportowego lidera na niemieckich autostradach – Holandię.

„Dla niemieckich spedytorów nie oznacza to niczego dobrego: ich udział w drogowym transporcie towarowym systematycznie się zmniejsza i to od dziesięciu lat” – komentuje „Die Welt” potwierdzając tę tezę kolejnymi danymi: od stycznia do sierpnia 2017 udział tirów z niemiecką rejestracją w kilometrach przejechanych na płatnych autostradach wyniósł 58 proc.; dziesięć lat temu było to jeszcze 66 proc. Podobnie wygląda to w innych „starych” państwach UE – ich udział w transporcie drogowym w Niemczech zmniejszył się prawie dwukrotnie, z 13 do 7 proc. Zarówno lobbyści transportu drogowego, jak i niezależni eksperci tłumaczą to różnicami w płacach kierowców – stwierdza „Die Welt”.

Nadzieja w „pakiecie mobilności"

Również znaną sytuacją jest rosnąca liczba taboru, który jest wprawdzie zarejestrowany poza granicami Niemiec, ale na stałe stacjonuje w Niemczech. Głównie są to ciężarówki z krajów Środkowej i Wschodniej Europy, których kierowcy opłacani są na warunkach kraju pochodzenia. W domu bywają zaledwie po kilka tygodni lub miesięcy, większość roku spędzają w drodze lub na autostradowych parkingach, gdzie spędzają swoje obowiązkowe przerwy w pracy. „Znowu mamy tu do czynienia z codzienną obserwacją” – zauważa „Die Welt” i opisuje sytuację na parkingach, które są tak zatłoczone, że dojeżdżające ciężarówki muszą parkować na wjazdach i wyjazdach z parkingu. „Jeżeli nie chcą naruszyć przepisów o czasie odpoczynku, nie mają innego wyjścia”.
Zaradzić ma tej sytuacji opracowywany właśnie przez KE tzw. pakiet mobilności przewidujący, że najpóźniej po trzech tygodniach pracy kierowca musi odpoczywać w domu.

„Nielegalnemu koczownictwu kierowców” ma też zapobiec korzystanie w większym niż dotąd stopniu z techniki cyfrowej – stwierdza „Die Welt”

Gigantyczny niedobór kierowców

Gazeta przypomina, że niemieckie stowarzyszenia transportu drogowego i unijne gremia od lat domagają się stworzenia w transporcie warunków umożliwiających konkurencję na sprawiedliwych warunkach. Problem polega na tym, że niemieckim spedytorom brakuje kierowców. „Według obserwacji BGL skutki braku fachowców nabierają nieznanych dotąd wymiarów" – czytamy w artykule „Die Welt". Poprawy sytuacji nie widać, bo w ub.r. uprawnienia kierowców tirów zdobyła co prawda rekordowa liczba osób – 16 tys. 211, ale jednocześnie blisko 30 tys. zawodowych kierowców przeszło na emeryturę. Stowarzyszenia niemieckich transportowców nie przewidują tak szybko poprawy sytuacji.

„Die Welt” kończy jednak dobrą wiadomością – część branżowych lobbystów obserwuje przełom przynajmniej w płacach kierowców. „Wobec rosnącego na europejską skalę niedoboru kierowców, zmniejszają się też różnice płacowe między poszczególnnymi krajami” – cytuje „Die Welt” Niemieckie Stowarzyszenie Spedycji i Logistyki (DSLV).

Opr. Elżbieta Stasik

O sprawie na początku października jako pierwszy informował "Dziennik Gazeta Prawna". Węgiel wydobywany na terenach Ługańskiej Republiki Ludowej ma trafiać do Rosji, a następnie po otrzymaniu fałszywej dokumentacji wywozi się go do UE.

Do Polski antracyt, czyli najbardziej energetyczny rodzaj węgla, sprowadzany jest przez spółkę Doncoaltrade, która zarejestrowana jest w Katowicach. Jej prezesem i większościowym udziałowcem jest Ołeksandr Melnyczuk. Przez pewien czas był on wiceministrem paliw, energetyki i przemysłu węglowego w ŁRL.

ak wynika z danych opublikowanych przez portal epravda.com.ua, w drugiej połowie października do Polski nadal trafiał węgiel z terenów kontrolowanych przez separatystów. Do naszego kraju dotarło 45 wagonów z węglem, czyli ponad 3 tys. ton antracytu.
"DGP": spółka sprowadzająca do Polski węgiel z Donbasu złamała prawo

Zlokalizowana w Katowicach spółka Doncoaltrade kierowana przez ługańskiego separatystę Oleksandra Melnyczuka dopuściła się złamania polskiego prawa. Szczegóły związane z działalnością firmy zarówno w Polsce, jak i za granicą – opisywał na początku października "Dziennik Gazeta Prawna".

Choć według oficjalnych danych firma mieści się przy ul. Słowackiego w Katowicach, to w rzeczywistości działa przy ul. Barbary. Zgodnie z polskimi przepisami, adres ten musi zostać zmieniony w ciągu tygodnia.

Inną nieprawidłowością jest brak wpisu koncesyjnego w rejestrze Urzędu Regulacji Energetyki. Jak czytamy w "DGP", składowanie paliw gazowych, którym zajmuje się firma, wymaga posiadania koncesji. Jej brakiem powinna zainteresować się prokuratura.

Gazeta przytacza także informacje dot. międzynarodowej działalności ługańskiego oligarchy. Czytamy m.in., że w 2014 r. Oleksandr Melnyczuk miał dokonać nielegalnego przejęcia kopalni Darijwśka znajdującej się na terenie samozwańczej Ługańskiej Republiki Ludowej. Jak ustalił autor materiału, w zakładzie pojawili się uzbrojeni ludzie, który poinformowali właściciela, że kopalnia "przechodzi na własność ŁRL, a zarządzać nią będą obywatele pod kierownictwem O. Melnyczuka".

Firmy związane z Melnyczukiem mają być także zaangażowane w optymalizację podatkową. 60 proc. udziałów ww. kopalni Darijwśka ma należeć do firmy Vutek z Cypru, oferującej "najlepsze sposoby minimalizowania podatków".

Żelazna premier? Mowa ciała w orędziu Beaty Szydło

Reakcje Czytelników na moją wcześniejszą analizę mowy ciała w orędziu Prezydenta Andrzeja Dudy dały mi wiele do myślenia. Dotarły do mnie przyjemne słowa uznania i gratulacje. Dotarły też wyzwiska i wymyślne oskarżenia. Bywa… Wszystkich nie da się uszczęśliwić. A my, Polacy, często lubimy, aby emocje górowały nad zdrowym rozsądkiem, a impulsy nad cierpliwym planowaniem. Zmartwiło mnie jednak coś innego.

Zachowania części Internautów pozwoliły mi dostrzec, jak straszne są w Polsce skutki braku edukacji rozwijającej inteligencję społeczną i emocjonalną. Zobaczyłem jak wiele osób myśli, że komunikacja niewerbalna to wymyślone bzdury czy niecne manipulacje. I przeważnie myśli tak dlatego, że nie rozumie jej wpływu na własne życie i na życie innych. To nie jest brak empatii, to jest niewykształcona empatia. To nie jest brak empatii którejś ze stron konfliktu politycznego, to jest niewykształcona empatia w nas wszystkich, Polakach. Nie widzimy i nie chcemy się przyglądać, nie współczujemy i nie chcemy spróbować zrozumieć. Tak nas zaprogramowano. W systemie komunistycznym, który tylko na sztandarach nosił idee równości i w demokratycznej Polsce, gdzie sprawiedliwość społeczna ustąpiła miejsca egoizmowi, a solidarność stała się synonimem utraconej nadziei. Niewykształcona empatia.

Jednak, zobaczyłem też, że taka, popularnonaukowa forma aktywności badacza jest potrzebna i doceniana. Dlatego, dziś pora na kolejną analizę.

Pani Premier Beata Szydło. Orędzie telewizyjne z 15 grudnia 2015 roku, które Kancelaria Prezesa Rady Ministrów zatytułowała „Nie pozwolę na zatrzymanie dobrej zmiany”. Czy na poziomie niewerbalnym się to udało?



Stanowcza premier

Premier Beata Szydło wypadła w swoim orędziu zdecydowanie lepiej niż Prezydent Andrzej Duda. Stanowcza premier i niespokojny prezydent. Kompetentny przywódca i przestraszony uczeń. Odmienne poziomy komunikacji niewerbalnej.

Pani Premier była spokojna, skoncentrowana i zdeterminowana. Była opanowana. Inaczej niż Prezydenta Dudę, nie blokował jej stres. W ciągu czterech minut wystąpienia nie wystąpił ani jeden wyraźny gest manipulujący, które w orędziu Prezydenta były niezwykle częste. To ogromna różnica, wskazująca, że Premier Szydło była nie tylko dobrze przygotowana do przemówienia, ale także była w pełni świadoma swoich kompetencji. Jej mowa ciała wskazywała, że wiedziała, co chce powiedzieć i w jaki sposób chce to przekazać. Mimika była przez cały czas stłumiona i ograniczona do raczej neutralnych ekspresji regulujących dynamikę wypowiedzi.

Twarz Premier Szydło pokazuje determinację i stanowczość. Delikatnie ściągnięta linia brwi i nieznacznie napięte dolne powieki widoczne na dwóch poniższych zdjęciach świadczą o skupieniu i koncentracji na stawianych celach, którym może towarzyszyć niski poziom gniewu, lecz na pewno nie agresji. W pierwszym przypadku pani Premier mówiła o działaniach przeciwników rządu, których celem jest sianie strachu i wprowadzanie chaosu (0:36), w drugim zaś o konieczności budowania jednej wspólnoty wszystkich Polaków (3:49).

Determinacja jest kluczowym przekazem orędzia Premier Szydło. Stanowczość i skupienie dostrzegalne było także w tej części wystąpienia, gdy mówiła ona o potrzebie ograniczenia roli grup interesu, mających swoich reprezentantów we władzach państwa (2:22). Poniższy kadr pokazuje właśnie nieco surowe, ale nie agresywne oblicze pani Premier. Na twarzy widać pewien stopień napięcia, lecz jest to napięcie człowieka zdeterminowanego i kontrolującego swoje zachowanie.

W orędziu Prezydenta Dudy ważnym wskaźnikiem zdenerwowania był zmiana częstotliwości mrugnięć. Ogólnie, Premier Szydło w swoim wystąpieniu mrugała częściej – w ciągu czterech minut aż 103 razy, czyli przeciętnie co 2,3 sekundy. Jednak, istotniejszym jest fakt, że ich częstotliwość była jednakowa dla całego wystąpienia. Pozwala to założyć, że pani premier albo naturalnie mruga częściej, albo wpływał na to jakiś czynnik zewnętrzny, na przykład ustawienie światła. Nieco większa częstotliwość mrugnięć (która świadczyć może o silniejszym zdenerwowaniu) miała miejsce, gdy Premier Szydło mówiła o:

braku akceptacji utraty władzy przez Platformę Obywatelską (ok. 0:50),
Trybunale Konstytucyjnym jako ostatnim bastionie wpływu Platformy (ok. 1:02),
zastrzeżeniach do orzeczenia Trybunału (ok. 1:24),
odsunięciu od władzy grup interesu (ok. 2:20),
dobrze Polaków jako najwyższym nakazie dla rządu (ok. 3:15),
sile wspólnoty Polaków (ok. 3:35).

Jednak i w tych przypadkach zachowanie to nie było tak wyraźne jak w wystąpieniu Prezydenta Dudy. I dostrzeżone mogło być dopiero dzięki dokładnej analizie. Mimika była więc niewątpliwym atutem pani Premier.



Precyzyjna premier

Równie dobrze wyglądała gestykulacja Premier Szydło. Znacznie częściej niż Prezydent Duda unosiła ona swoje kciuki, co interpretowane jest jako wyraz pewności siebie i aprobaty dla własnych słów. Ogólnie, jej komunikacja niewerbalna była spójna i dostosowana do treści wystąpienia. Zachowania wyglądały na świadome, przemyślane i przygotowane tak, aby wzmocnić przekaz pani premier. W kilku przypadkach gesty były nieco zbyt dynamiczne, co mogło być odebrane jako efekt zdenerwowania lub złości, lecz były to sytuacje odosobnione – co ważniejsze – krótkotrwałe.

Prześledźmy najważniejsze zachowania. Zacznę od otwarcia postawy. Premier Szydło zrobiła to jedenaście razy w ciągu wystąpienia, co oznacza, że wykonywała ten gest przeciętnie co 22 sekundy (a więc zdecydowanie rzadziej niż Prezydent Duda). Jednak ważnym jest fakt, że otwarcie postawy było pełniejsze, a sam gest utrzymywała znacznie dłużej niż pan Prezydent. Wykonywała go w sytuacjach, w których chciała podkreślić swoją szczerość i wolę doprowadzenia do porozumienia między rządem a opozycją. Widać to na poniższym kadrze (4:02), gdy pani Premier kończąc swoje orędzie, apelowała o jedność i przypominała, że damy radę.

Widać to także na dwóch kolejnych zdjęciach, na których gest ten występuje w nieco okrojonej wersji. W pierwszym przypadku (0:36) Premier Szydło mówiła o działaniach opozycji wymierzonych w stabilność jej rządu, w drugim zaś (3:44), prosiła, aby Polacy nie dali się podzielić. W obu przypadkach gest otwartości potwierdza szczerość wypowiedzi pani Premier, wzmacniając jej wiarygodność jako przywódcy kraju.

Najczęściej występującym gestem w orędziu Premier Szydło było złączenie kciuka i palca wskazującego, które wykonywane jest, aby podkreślić wagę argumentu. Pani Premier starała się precyzyjnie podkreślić najważniejsze elementy swojego wystąpienia wypunktowując je niewerbalnie. W ciągu czterech minut pojawiło się dwadzieścia sekwencji tego gestu. Ponadto, były one wyraźnie dostrzegalne, co pozwala założyć, że ich użycie było świadome i miało służyć uwydatnieniu kluczowych argumentów. Warto pochwalić Premier Szydło za sposób wykonywania tego gestu – łącząc palce eksponowała ona wnętrze dłoni i nadgarstek, co wzmacnia przekonanie odbiorcy o szczerości i wiarygodności przemawiającego. Zauważyć można to na dwóch poniższych zdjęciach.

Trzecim najczęściej występującym gestem w orędziu był ruch dłonią imitujący cięcie. Stanowi on świadectwo stanowczości i szczerego sprzeciwu. Służyć może także niewerbalnemu odgraniczeniu dwóch sprzecznych ocen lub zdystansowaniu się od oceny dokonanej przez innych. W przemówieniu Premier Szydło gest ten wystąpił dziesięć razy, najczęściej jako sekwencja powtarzających się ruchów dłonią. Uchwycony został on na poniższych kadrach – w pierwszym przypadku (2:29) pani Premier mówiła o intencjach protestujących przeciwko rządowi, którym nie zależy na demokracji, lecz na obronie własnych wpływów, w drugim zaś (2:43) stwierdziła, że grupy interesu przez ostatnie osiem lat bogaciły się kosztem Polaków. A zatem, na pierwszym zdjęciu prawdopodobnie wyrażała swój stanowczy i szczery sprzeciw wobec działań opozycji, zaś na drugim, chciała wyraźnie oddzielić kadencję swojego rządu od wcześniejszych rządów koalicji Platformy Obywatelskiej i Polskiego Stronnictwa Ludowego.

Trzykrotnie w orędziu pojawił się niewerbalny gest zatrzymania. Zazwyczaj świadczy on o odczuwanej obawie i poczuciu zagrożenia ze strony innych, jednak może też być także sygnałem autorytarnego dążenia do powstrzymania czyichś działań. Właśnie takie władcze i stanowcze zachowanie widoczne jest na poniższym zdjęciu (2:47), gdy pani Premier mówiła o końcu złotego wieku dla bogacących się kosztem Polaków.

Znacznie ciężej zinterpretować ten gest w kolejnej sytuacji (3:19), gdy Premier Szydło z jednej strony wyraża swój podziw dla mądrości Polaków, lecz z drugie strony wykonuje gest zatrzymania. Zdaje się, że odzwierciedlał on jej pragnienie do uspokojenia nastrojów społecznych i obniżenia temperatury debaty publicznej w Polsce. Mógł więc być motywowany odczuwaną obawą przed eskalacją konfliktu lub chęcią stanowczego powstrzymania sporu, lub też oboma tymi czynnikami.

Sekretną bronią pani Premier był pulpit. Choć niewątpliwie służył jako bariera między nią a telewidzami, to korzyści wynikające z jego obecności były zauważalne. Po pierwsze, wyznaczał naturalną przestrzeń dla gestykulacji. Po drugie, pozwalał uniknąć nienaturalnej pozycji dłoni – Premier Szydło mogła je położyć na pulpicie, co pozwalało podkreślić stanowczy charakter wystąpienia. Dzięki temu, że gest ten wykonała tylko trzykrotnie, jego autorytarny komunikat nie zdominował całego orędzia, lecz raczej uzupełnił przekaz zdeterminowanej i skupionej pani Premier.

Orędzie przyniosło także nieco zabawną sytuację. Premier Szydło przypominając filary swojego „Programu Dobrej Zmiany”, obniżenie wieku emerytalnego i wdrożenie projektu 500+, rozpoczęła gest wyliczenia z użyciem palców swojej prawej dłoni. Był to gest całkowicie uzasadniony i w pełni dopuszczalny w wystąpieniach publicznych. Co więcej, ułatwia on odbiorcom zapamiętanie najważniejszych punktów przemówienia. Jednak, z niezrozumiałych powodów, pani Premier stłumiła to zachowanie. W konsekwencji wyglądało to nieco nieporadnie, choć z pewnością nie wpłynęło na ogólny odbiór samego orędzia.

Groźna premier

W swoim orędziu Premier Szydło nie ustrzegła się jednak dwóch najczęstszych błędów w mowie ciała popełnianych przez osoby sprawujące władzę. Poniższe trzy kadry pokazują sytuacje, gdy pani Premier używała w gestykulacji wyprostowanego palca wskazującego, co oceniane jest jako najbardziej irytujące odbiorców zachowanie niewerbalne. Niewątpliwie były to rażące pomyłki. Pojawiły się one w drugiej części wystąpienia, co świadczyć może o wzroście zdenerwowania Premier Szydło i będącej tego konsekwencją słabszej kontroli nad swoimi gestami. Wytykanie palcem powszechnie oceniane jest bowiem jako zachowanie obraźliwe i mogło zrazić część telewidzów.

Tutaj pani Premier przypomina, że to Prawo i Sprawiedliwość wygrało wybory.

Tutaj krytykuje protesty przeciwko rządowi, mówiąc, że wynikają one nie z troski o prawa obywateli, lecz z obawy części elit przed utratą swojej pozycji.

Zaś tutaj wyjaśnia intencje rządu Prawa i Sprawiedliwości (zwróćmy uwagę, że palec wskazujący bardzo niekorzystnie wymierzony jest w telewidza, co mogło wzmocnić poczucie próby narzucenia własnej opinii przez panią Premier).

Dwukrotnie pojawiły się także gesty sygnalizujące chęć uderzenia dłonią w stół. Jest to autorytarne zachowanie i wyraźna manifestacja terytorialna. Wystąpiły w kontekście uwagi pani Premier dotyczącej tego, czym jest demokracja oraz oceny Polaków jako narodu mądrego. Tym samym, w obu przypadkach – choć niekorzystne – są w pewnym stopniu uzasadnione. Stanowcza opinia wzmocniona była autorytarnym gestem. Niekoniecznie przyczyniło się to do przekonania obywateli o zasadności tez Premier Szydło, lecz na pewno było spójne z prezentowanym w orędziu wizerunkiem zdeterminowanej i zdecydowanej pani Premier.

Tak niewielka liczba błędów w mowie ciała to zdecydowany sukces Premier Beaty Szydło i jej sztabu. Jeśli dzisiaj ktoś może przekonać Polaków do wsparcia działań rządu Prawa i Sprawiedliwości to jest to właśnie pani Premier…

Orędzie Premier Beaty Szydło jest bardzo dobrym przykładem na to, że polscy polityce potrafią spójnie wykorzystywać mowę ciała w swoich wystąpieniach. To przypadek budujący. Szefowa rządu wyglądała w nim na osobę kompetentną, zdeterminowaną, skupioną i opanowaną. Była godna zaufania. Była wiarygodna. I była szczera.

Nieliczne błędy nie mogą zmienić tej oceny. Stonowana mimika i świadoma gestykulacja były tym, co wyróżniło wystąpienie pani Premier. Uzupełniały to spokojny głos oraz schludny, dopasowany i stylowy ubiór. Dobre wrażenie zrobił energiczny i zdecydowany krok, którym podeszła ona do pulpitu na początku wystąpienia. Kluczowe było jednak opanowanie Premier Szydło, zwłaszcza, gdy porównamy je z nieco ekscentryczną (i bardzo niespójną) mową ciała jej poprzedniczki – pani Ewy Kopacz.

Gratulacje pani Premier, takiego przywódcę chcą oglądać Polacy.

I tym razem chodzi o monopol i manipulację. O monopol brukselski na definiowanie co jest uprawnionym odwołaniem do tragicznej historii Europy i dziedzictwa chrześcijańskiego (choć tu ubrał się diabeł w ornat i na mszę ogonem dzwoni), a co nie jest. Ale przede wszystkim o niemiecką manipulację historią, której to operacji doświadczamy na własnej skórze od prawie trzech już dekad. Najwyraźniejszym wykwitem tego procesu był zakłamany serial „Nasze Matki, Nasi Ojcowie” przedstawiający Niemców jako wrażliwych młodzieńców zmuszanych do wojny i zbrodni, a naszych wspaniałych chłopaków z AK jako prymitywnych żydożerców. Kontynuacją operacji jest świadome podmienianie niemieckich obozów zagłady na „polskie” oraz absurdalne próby wymuszenia na Polakach kajania się za historię II Wojny Światowej w której byli jednoznaczną ofiarą.

I to właśnie te przyczyny wywołały histeryczny atak na premier Beatę Szydło, która odczytała zbrodnię Holocaustu jako przestrogę dla potomnych, w tym rządów, by już nigdy obywatele RP nie byli tak bezbronni jak wtedy, gdy niemieccy zbrodniarze pędzili ich, w tym dzieci, kobiety i starców, do komór gazowych. A pędzili i mordowali przede wszystkim obywateli państwa polskiego, narodowości żydowskiej i polskiej. Przypomnijmy kluczowe słowa przemówienia pani premier:

Wielkim zadaniem dla polityków, ale także wszystkich ludzi, jest to, aby takie straszliwe wydarzenia, które miały miejsce w Auschwitz i w innych miejscach kaźni, nigdy się nie powtórzyły. Auschwitz to w dzisiejszych, niespokojnych czasach, wielka lekcja tego, że trzeba czynić wszystko, aby uchronić bezpieczeństwo i życie swoich obywateli.

Gdzie tu skandal? Gdzie tu rzekomo niegodne zrównywanie rzeczy małych z wielkimi? CZYTAJ TEŻ: Zobacz całe przemówienie polskiej premier w Auschwitz! WIDEO

Nie znajdziecie. Bo nie o to tutaj chodzi. O co naprawdę chodzi wie Donald Tusk i dlatego to on jako pierwszy dał sygnał do tego ataku.

CZYTAJ TEŻ: Dawid Wildstein: „PO wyciera sobie buźki milionami wymordowanych Żydów”

Słowa szefowej polskiego rządu, polityka cieszącego się ogromnym zaufaniem społecznym, są bowiem dla wielu dowodem, że pan Tusk nie zrobił w Warszawie tego, co obiecał i za co go opłacano. A miał (wraz z panem Komorowskim) przerobić mózgi Polaków na różowe baloniki wyzbyte tożsamości i pamięci, infantylne i niezdolne do politycznego myślenia. Łagodnie, z wdzięcznością za niemieckie gazety dla Polaków, przyjmujące co się im zaaplikuje. Za to (i za przemysł) miała być kariera w Brukseli. Na to też idą od lat niemieckie stypendia i granty.

Także historia II Wojny Światowej miała zostać zinfantylizowana i zafałszowana. Zgodnie z niemiecką polityką historyczną doświadczenie wojny ma być bowiem ogólnoeuropejską traumą, jakimś kataklizmem, który spadł na Europę nie wiadomo skąd, ale na pewno za przyczyną wszystkich. Sprawcy nie mieli żadnej narodowości, w wersji hard mogą być nazistami, ale najlepiej po prostu „nacjonalistami”.

Także Holocaust, ta straszliwa zbrodnia dokonana przez Niemców na narodzie żydowskim, ma w tym ujęciu stać się ogólnoeuropejskim doświadczeniem z którym wszyscy musimy się uporać. A ponieważ Niemcy się już uporali (podobno, choć pycha jaką prezentują, raczej temu przeczy), to teraz czas na Polaków. I tak to w kilka ruchów to my, naród ofiar, stajemy się sprawcami.

Kłamstwo na kłamstwie, a właściwie na prochach ofiar bestialstwa niemieckiego. Bo przecież o tym, że także kilka milionów obywateli polskich narodowości polskiej też zostało zamordowanych i zamęczonych, wspominać niektórym nawet się nie chce.

Ale czy to wszystko czegoś nam nie przypomina? Czyż nie w kierunku takiej narracji miało zmierzać Muzeum II Wojny Światowej projektowane przez ekipę wybraną przez Tuska? I czy nie stąd, z tej wizji manipulacji, brał się histeryczny opór przed korektą jego kształtu? Czy nie dlatego prezydent Bronisław Komorowski w 2011 roku w Auschwitz ani razu nie użył słowa „Niemcy” w kontekście obozu, a jedynie w kontekście prezydenta Niemiec, który stał obok! Wspomniał za to o beznarodowych „nazistach”.

CZYTAJ TEŻ: Prezydent Komorowski chroni twórców obozu zagłady Auschwitz-Birkenau? W oficjalnym dokumencie nie wymienił ich narodowości

W tym sporze nie chodzi zatem wcale tylko o konkretne słowa pani premier. I nawet nie o to, że odgrywają się obecną nagonką za wcześniejsze przemówienie w którym obnażyła słabość i małość moralną przywódców każących narodom przyzwyczaić się do zamachów terrorystycznych.

Bitwa idzie o sprawę fundamentalną. O to, kto może wyciągać wnioski doświadczeń i przeżyć własnego państwa i narodu, czyli kto ma kontrolę nad jego pamięcią i świadomością. Innymi słowy to spór o zakres polskiej suwerenności i niepodległości.

Bo naród, któremu historię piszą inni, ważną część niepodległości traci. I odwrotnie: walka o prawdę historyczną jest obowiązkiem elit wolnego narodu, a toczona jest dowodem, że naród żyje.

Wprowadzane reformy sądownictwa są "odpowiedzią na oczekiwania Polaków" - stwierdziła w czwartkowym orędziu premier Beata Szydło. O napiętą sytuację w kraju oskarżyła opozycję, która według niej po przegranych ostatnich wyborach "pokazała swe prawdziwe oblicze" - "anarchię i agresję". W wystąpieniu w czwartek wieczorem premier nawiązała do prac w parlamencie nad reformą sądów. - Wiemy, że funkcjonują one źle. Dlatego odpowiadamy na powszechne oczekiwanie Polaków, którzy chcą, by sądy działały sprawnie i uczciwie. Dziś tak nie jest. Nad korporacją sędziowską nie ma w Polsce demokratycznej kontroli. Chcemy ją wprowadzić, tak jak ma to miejsce choćby w krajach Europy Zachodniej: Niemczech, Danii, Norwegii, Szwajcarii, Holandii czy Belgii - powiedziała Szydło. "Atmosferę awantury wzbudza opozycja" (http://www.tvn24.pl)

- Państwa niepokój może wywoływać atmosfera, jaka panuje wokół reformy sądownictwa - zwróciła się następnie do Polaków premier Szydło. Według niej awantury pokazywane w mediach wzbudza opozycja, "która dziś określa się jako totalna". - A przecież w poprzedniej kadencji ci sami politycy przekonywali, że reprezentują racjonalną i niekonfliktową stronę sceny politycznej - podkreśliła premier. - Gdy Polacy odsunęli ich od władzy, pokazali swe prawdziwe oblicze. Anarchia, agresja, przepychanki i prowokacje zamiast merytorycznej debaty. Do tego wyrywanie mikrofonu, gaszenie światła, nawoływanie do protestów na ulicach i donosy za granicę. To przejaw buty i oderwanie się od problemów zwykłych obywateli - mówiła szefowa rządu. Jak podkreśliła, Polacy chcą sprawiedliwości społecznej. - Mówi się, że Temida jest ślepa. Jej zasłonięte oczy symbolizują równość wobec prawa. W Polsce do tej pory Temida miała zasłonięte tylko jedno oko. Rzadko widziała przestępstwa popełniane przez silnych. Za to słabi nie zawsze mogli liczyć na sprawiedliwość - zaznaczyła. "Nie damy się zastraszyć polskim i zagranicznym obrońcom interesów elit" Szefowa rządu, nawiązując do prac legislacyjnych nad zmianami w sądownictwie podkreśliła, że większość sędziów pracuje uczciwie. - Ale opinię o nich psują liczne przykłady patologii w środowisku, które nie potrafiło się samo oczyścić. A politycy opozycji, którzy dziś krzyczą najgłośniej, nic w tej sprawie nie zrobili, kiedy rządzili - podkreśliła. (http://www.tvn24.pl)

- My jesteśmy władzą odpowiedzialną. Jeśli na coś się umówiliśmy z obywatelami, to chcemy tego dotrzymać. Mamy wizję zmian, dlatego prace są szybkie i zdecydowane. Nie ulegniemy presji. Nie damy się zastraszyć polskim i zagranicznym obrońcom interesów elit - oświadczyła. Jak mówiła Szydło, PiS szło do wyborów z przesłaniem naprawy państwa. Uznała, że polskie sprawy idą dziś "w dobrym kierunku i Polacy czują się bezpiecznie". - Jako premier mam obowiązek zapewnić was, że agresja i frustracja elit III RP nie zatrzyma procesów naprawczych. Bo dzięki nim więcej pieniędzy ze wzrostu gospodarczego trafia do kieszeni zwykłych Polaków - zaznaczyła premier. - Opozycja dziś krzyczy i tupie, dlatego apeluję o rozsądek i odpowiedzialność - mówiła premier. - A państwa pragnę zapewnić, że oczekiwane przez was reformy wejdą w życie - podkreśliła Szydło. Jak mówiła, w czasie niedzielnej demonstracji politycy opozycji wyświetlili na murze Sądu Najwyższego napis: "To jest nasz sąd". - Prawo i Sprawiedliwość reformuje sądy po to, by pracowały dobrze i uczciwie i aby służyły wszystkim Polakom - zakończyła premier. (http://www.tvn24.pl)

Gestykulacja Premier Szydło i ministra Macierewicza
Mam urlop. W ciągu tygodnia przebywam średnio 6 dni na szkoleniach i wykładach. Nadrabiam wię teraz lekturę. Mam uzbierane wydania „Wprost”, „Przeglądu”, „Newsweeka” i „ NIE”. Wczoraj przeczytałem artykuł Pana Michała Marszała pt. „Szydło kosi lipę” z nr 7/2017 tygodnika „NIE”. Pan Redaktor określił Panią Premier słowami kobiety „od której sztywniej przemawiać potrafi tylko Waldemar Pawlak”. Pomijając fakt, że jak Waldemar Pawlak z PSL chce, to potrafi być nie tylko nowoczesny, ale też nieźle przemawiać powiem, że Pani Premier jak się przygotuje to również potrafi mówić do ludzi. Gorzej jest z jej ministrem od wojny – Panem Antonim Macierewiczem. Pan Minister dobrze przemawia prawie tylko na swoim terenie czyli w ministerstwie.
Pani Premier ewidentnie przeszła szkolenia na całkiem wysokim poziomie, ale odnoszę wrażenie, że nie ma czasu ćwiczyć. I niestety jest coraz gorzej z Jej warsztatem mówcy. Z jednej strony duża liczba Pół roku temu analizując nagrania szefowej rządu widziałem, że „współczynnik kontroli stresu” wynosił u niej 15-30 sekund. Tak nazywam upływ czasu od momentu rozpoczęcia wystąpienia do chwili silnego spadku sygnałów stresu u prezentera. Kiedy była burmistrzem miała go na poziomie nie wyższym niż u innych samorządowców tego szczebla tj. 3-4 minut. Dziś jest to około 1,5 minuty. Widać to na zdjęciu 1.

Gestykulacja stosowana przez Prezes Rady Ministrów jest odczytywana przez większość populacja jako sygnały bezradności i stresu. Ja i około 3 procent obywateli (ale za to prawie 50% kadry kierowniczej, polityków, dziennikarzy – czyli ludzi „uczonych” w komunikacji) będzie widziało nie tylko stres, ale potrafiło poznać, że Pani Premier była szkolona, ale niestety się zestresowała za mocno.
Prawidłowa gestykulacja u Pani Premier pojawia się dziś po około 90 sekundach i wygląda jak na zdjęciu poniżej (zdjęcie 2) .

Za to Pan Antoni Macierewicz – minister wojny, nadal ma słabą gestykulację podczas:
– wystąpień na zewnątrz MON
– w sytuacji grania roli „drugich skrzypiec”
– w obecności obcokrajowców
– kiedy musi lub chce powiedzieć „coś po angielsku”
A wówczas jego dłonie spoczywają wzdłuż ciała i niemal nie ma gestykulacji (zdjęcie 3) lub przyjmuje ona formę szczątkową. Wówczas gesty wykonywane są nadgarstkami (zdjęcie nr 4).

Polska polityk, posłanka oraz samorządowiec. Od listopada 2015 roku prezes Rady Ministrów ur. 15 kwietnia 1963 roku w Oświęcimiu.
Wykształcenie Beaty Szydło

Beata Szydło jest absolwentką Katedry Etnografii Uniwersytetu Jagiellońskiego. Ukończyła także studia podyplomowe w Szkole Głównej Handlowej (kierunek: menadżer kultury). Przed rozpoczęciem kariery politycznej pracowała m.in. w Muzeum Historycznym Miasta Krakowa i w Ośrodku Kultury w Brzeszczach.
Kariera polityczna Szydło

W roku 1998 Beata Szydło została Burmistrzem gminy Brzeszcze. W roku 2005 przystąpiła do partii politycznej Prawo i Sprawiedliwość, z ramienia której czterokrotnie udało się jest otrzymać mandat poselski (2005, 2007, 2011, 2015). W wyborach parlamentarnych 2015 startowała jako potencjalna kandydatka na Przewodniczącą Radę Ministrów. 16 listopada 2015 roku Prezydent Andrzej Duda oficjalnie mianował Beatę Szydło Premierem RP. Dwa dni później jej rząd otrzymał od Sejmu wotum zaufania.

Beata Szydło posługiwała się mową nienawiści? Zawiadomienie w tej sprawie trafiło do Prokuratury Rejonowej Kraków-Podgórze – informuje „Gazeta Wyborcza”.

„Beata Szydło popełniła przestępstwo publicznego znieważenia grupy ludności z powodu jej przynależności wyznaniowej lub etnicznej” – twierdzi Izabela Suder, która w czwartek wysłała do krakowskiej prokuratury zawiadomienie o podejrzeniu popełnienia przestępstwa przez polską premier. O wysłanym piśmie poinformowała redaktorów „Gazety Wyborczej”, którzy przeprowadzili z nią wywiad.

W piśmie wysłanym do prokuratury możemy przeczytać, że wypowiedzi Beaty Szydło „bazują na krzywdzących stereotypach” i „mają na celu wzbudzenie strachu oraz niechęci obywateli RP wobec imigrantów – wyznawców religii muzułmańskiej”.

Izabela Suder w uzasadnieniu przywołuje wypowiedź premier z programu „Jeden na jeden” z 23 marca. Wówczas to Szydło powiedziała, że „niemożliwe jest oddzielenie uchodźców/imigrantów muzułmańskich od terrorystów”. Miała stwierdzić także, że „na uchodźcę-muzułmanina należy patrzeć jak na potencjalnego terrorystę”.

"Koniec z pychą i arogancją władz. Tym, którzy tak głośno dziś krzyczą, nie chodzi o demokrację. Tu chodzi o obronę własnych pozycji i wpływów. Ten krzyk to nie troska o prawa obywatelskie, ale obrona lobby banków i zagranicznych korporacji" - mówiła premier Szydło w telewizyjnym orędziu.

Przekonywała, że jesteśmy świadkami "festiwalu siania strachu, wprowadzania chaosu, budowania podziałów między Polakami", za którym stoi opozycja i jej sprzymierzeńcy.

- Mam wrażenie, że mowa ciała i wyraz twarzy pani premier mówiły: nie do końca jestem przekonana, do tego co mówię; powielam intelektualne schematy. Nie jestem przekonany, że pani premier do końca wierzyła, w to co mówiła - ocenił Bogusław Chrabota w TOK FM.

Dziennikarka amerykańskiej stacji Fox News, podczas programu dotyczącego ostatniego zamachu terrorystycznego w Nowym Jorku przypomniała słowa Beaty Szydło dotyczące ataków terrorystycznych.

Laura Ingraham, czyli konserwatywna komentatorka polityczna przypomniała na antenie Fox News słowa polskiej premier. - Widzieliśmy ataki terrorystyczne w Barcelonie, Paryżu, Londynie, Manchesterze. Pamiętacie co usłyszeliśmy do polskiej premier Beaty Szydło? – powiedziała dziennikarka i następnie odczytała słowa Szydło wypowiedziane na mównicy sejmowej tuż po zamachu w Manchesterze: - Musimy sobie wszyscy odpowiedzieć, czy chcemy polityków, którzy mówią, że musimy przyzwyczaić się do ataków? Czy chcemy polityków silnych, którzy dostrzegają zagrożenie i skutecznie z nim walczą – brzmiało przemówienie premier.

Pierwsze miejsce w rankingu najbardziej wpływowych kobiet w polityce przypadło kanclerz Niemiec Angeli Merkel. Kolejne należy do premier Wielkiej Brytanii Theresy May, a na ostatnim miejscu podium uplasowała się Tsa Ing-Wen, prezydent Tajwanu.

Miejsce czwarte przypadło Michelle Bachelet, prezydent Chile. Szefowa polityki zagranicznej UE, Federica Mogherini, znalazła się na piątym miejscu.

Na szóstym miejscu sklsyfikowana została córka prezydenta USA, Ivanka Trump. Miejsce siódme przypadło Ruth Bader Ginsgurg, Elenie Kagan oraz Sonii Sotomayor - sędziom Sądu Najwyższego Stanów Zjednoczonych.

Królowa Elżbieta II znalazła się na ósmym miejscu w rankingu Forbesa, natomiast tuż przed Beatą Szydło uplasowała się jeszcze Sheikh Hasina Wajed, premier Bangladeszu.

Beata Szydło sklasyfikowana została na miejscu dziesiątym, wyprzedzając m.in. Kolindę Grabar-Kitarovic (prezydent Chorwacji - miejsce 14), Nicolę Sturgeon (premier Szkocji - miejsce 15) czy Hillary Clinton (miejsce 20).

W rankingu 100 najbardziej wpływowych świata według Forbesa na pierwszym miejscu znalazła się, podobnie jak w kategorii kobiet polityki, kanclerz Niemiec Angela Merkel. Drugie miejsce przypadło premier Wielkiej Brytanii Theresie May, a trzecie Melindzie Gates.

Francuscy internauci są pełni podziwu dla premier Beaty Szydło. Chwalą jej stanowisko w sprawie pomnika Jana Pawła II. Władze Ploermel w Bretanii - zgodnie z orzeczeniem sądu administracyjnego - miałyby usunąć krzyż wieńczący monument papieża-Polaka. Szefowa polskiego rządu oświadczyła, że podejmie starania, by ocalić monument od ocenzurowania.

Rada Stanu - najwyższy organ sądownictwa administracyjnego we Francji - podtrzymała wyrok sądu niższej instancji, nakazujący usunięcie krzyża z pomnika Jana Pawła II znajdującego się w miejscowości Ploermel. Zdaniem Rady, krzyż jest "ostentacyjnym symbolem religijnym", który "łamie zasadę świeckości państwa".

W sobotę premier Beata Szydło poinformowała, że jej rząd podejmie starania, by "ocalić od ocenzurowania" pomnik papieża. Szefowa rządu zapowiedziała, że zaproponowane zostanie przeniesienie pomnika do Polski, o ile będzie zgoda francuskich władz i społeczności lokalnej.

Czytaj też: Świetna inicjatywa! We Francji powstanie Komitet Obrony Pomników Jana Pawła II

Jeśli we Francji prezydent Macron nie ma godnego przeciwnika, to znalazł go w polskiej premier. Wszystko ich różni: wartości, wizja przyszłości Europy, podejście do problemu imigracji, ale także ich droga życiowa. Beata Szydło wywodzi się niewielkiego miasta, ma za męża bardzo dyskretnego mężczyznę, jest gorliwą katoliczką. Ma dwóch synów, z których jeden jest księdzem. Podobnie jak w przypadku Angeli Merkel, komentatorzy krytykują jej brak charyzmy, co nie przeszkadza jej w byciu bardzo popularną w swoim kraju

- pisze francuskie "Tribune".

Emmanuel Macron wybrał kraj Beaty Szydło jako swego rodzaju kozła ofiarnego, który miałby odpowiadać za nieszczęścia Francji i Unii Europejskiej. Jeszcze jako kandydat zobowiązał się do tego, że Polska zostanie ukarana sankcjami. Nie przestaje krytykować Warszawy przy każdej nadarzającej sie okazji

- dodaje gazeta.

Premier poszła na wojnę. Wie, kto wypuścił plotkę

Praktycznie od dnia wyborów sprzed dwóch lat, Beata Szydło (54 l.) ma stałe grono wewnętrznych wrogów pomysłu zajmowania przez nią stanowiska premiera. Zasiada na nim tylko dzięki dobrym wynikom sondaży zaufania. Tak trudnej sytuacji, jaką miała jednak teraz, jeszcze nie miała. I walczy też jak nigdy wcześniej.


Wszyscy jej przeciwnicy w PiS i rządzie (na dole tekstu piszemy kto to jest) zwarli szeregi i uznali, że lepszego momentu na zmianę w fotelu premiera może już nie być. Premier z kolei czuje ten zmasowany atak, i dlatego przeszła do kontrataku.

Z naszych informacji wynika, że Beata Szydło mocno się wkurzyła kolejnymi „wrzutkami” o jej odejściu. Ale podeszła do tego spokojnie.

– Powiedziała tylko: „coś musimy z tym zrobić” – opowiada nam jeden z najbliższych współpracowników premier.

– Jest pragmatyczna, twardo stąpa po ziemi i wie, że emocje są złym doradcą – przyznaje rzecznik rządu Rafał Bochenek (31 l.).

Czy to dlatego akurat w dniu ukazania się tekstu, że zastąpi ją Jarosław Kaczyński (68 l.), Szydło była w TVN24 u Bogdana Rymanowskiego (50 l.)? – Wywiad był planowany od dawna – zapewnia Bochenek. Jednak z naszych ustaleń wynika, że był planowany ale na środę, a nie wtorek. Termin szybko zmieniono.

– Premier wiedziała, który z polityków konkretnie stoi za wypuszczeniem tej plotki, i trzeba było to uspokoić – mówi polityk bliski Szydło. A jeden z ministrów dodaje: – Premier wie, z kim walczy i kto bardzo chce jej dymisji.

Oni chcą głowy Szydło:

1. Znaczna część tzw. Zakonu PC – najbliżsi poplecznicy prezesa PiS uważają, że jedyną osobą godną stanowiska szefa rządu jest Jarosław Kaczyński. Więc walczą z Szydło

2. Mateusz Morawiecki – chciałby mieć więcej władzy, a Szydło go ogranicza: w spółkach sojuszem ze Zbigniewem Ziobrą, w rządzie utrzymywaniem np. ministra Andrzeja Adamczyka

3. Jarosław Gowin – sam ma ogromne ambicje, osobiście nie przepada nie tylko za Szydło, ale także za Ziobrą, czyli jej sojusznikiem z ministerstwa sprawiedliwości.

Przemówienie premier Beaty Szydło w Sejmie

Trudne relacje pomiędzy polskim i francuskim rządem od miesięcy nie są już tajemnicą. Co ciekawe, same społeczeństwa nie zawsze stają po stronie własnych przywódców. Tak stało się i tym razem, kiedy Beata Szydło została nazwana przez jedną z francuskich gazet „nową ikoną konserwatystów”, a Emmanuel Macron mocno skrytykowany.

Kontrowersje wokół planowanego usunięcia krzyża z pomnika Jana Pawła II w Ploermel w Bretanii zdają się wciąż nie cichnąć. Zwiększył je dodatkowo fakt, że szefowa polskiego rządu zadeklarowała chęć „ocalenia monumentu od ocenzurowania”.
Media i internauci bezlitośni

– Jeśli we Francji prezydent Macron nie ma godnego przeciwnika, to znalazł go w polskiej premier. Wszystko ich różni: wartości, wizja przyszłości Europy, podejście do problemu imigracji, ale także ich droga życiowa. Beata Szydło wywodzi się niewielkiego miasta, ma za męża bardzo dyskretnego mężczyznę, jest gorliwą katoliczką. Ma dwóch synów, z których jeden jest księdzem. Podobnie jak w przypadku Angeli Merkel, komentatorzy krytykują jej brak charyzmy, co nie przeszkadza jej w byciu bardzo popularną w swoim kraju – czytamy we francuskim „Tribune”.

– Emmanuel Macron wybrał kraj Beaty Szydło jako swego rodzaju kozła ofiarnego, który miałby odpowiadać za nieszczęścia Francji i Unii Europejskiej. Jeszcze jako kandydat zobowiązał się do tego, że Polska zostanie ukarana sankcjami. Nie przestaje krytykować Warszawy przy każdej nadarzającej sie okazji – dodali dziennikarze gazety.
Głosy niezmiennie podzielone

– Pani Szydło za każdym razem, kiedy prezydent Macron uderzał w polski rząd, przeciwstawia mu się zdecydowanie. (…) Żaden prawicowy (francuski) polityk nie podjął walki po decyzji Rady Stanu o usunięciu krzyża z pomnika Jana Pawła II. Była to Beata Szydło – stwierdziło także „Tribune”.

Pochwały wobec polskiej premier płyną także z ust wielu Francuzów, którzy nie rozumieją polityki swojego państwa. Nie bez przyczyny tamtejsze media pokusiły się o nazwanie Szydło „nową ikoną konserwatystów”.

Rosną szanse na objęcie funkcji premiera przez Jarosława Kaczyńskiego. Jeśli do tego dojdzie, partia rządząca stanie przed pytaniem: co zrobić z Beatą Szydło? Na razie nie ma na nie dobrej odpowiedzi, bo – według ustaleń „Newsweeka” – prezes PiS nie zgadza się, by pani premier została Marszałkiem Sejmu.

Do dymisji Beaty Szydło miałoby dojść przy okazji listopadowej rekonstrukcji rządu. Taki scenariusz wydaje się coraz bardziej prawdopodobny, w czwartek mówił o nim w Radiu Wnet europoseł PiS Zdzisław Krasnodębski: - Celem jest jak najsprawniejsze rządzenie, a osoby są drugorzędne. Krążą takie informacje, że występuje klincz między ministerstwami i że należałoby dynamiczniej rozwiązywać tego rodzaju wątpliwości. Rekonstrukcja byłaby korzystna ze względu na jakość rządzenia. I to nie tylko wymiana ministrów, ale głębsza zmiana, także może z wymianą kapitana.

Polityk PiS zbliżony do Nowogrodzkiej dodaje: - Prezes uważa, że Szydło nie panuje nad ministrami. Nie ogarnia intelektualnie wielu spraw, nie ma odpowiedniego formatu. Jest nią zirytowany. Dlatego zamierza wziąć sprawy w swoje ręce.

Pytanie jednak, co stanie się z Beatą Szydło, jeśli stanowisko premiera obejmie Jarosław Kaczyński. - Pani premier, gdyby nastąpiła taka zmiana, będzie dalej odgrywać ważną rolę, mówi się o polityce europejskiej – stwierdził w Radiu Wnet Krasnodębski.

Nieoficjalnie wiadomo, że Beata Szydło ma ambicję, by objąć stanowisko komisarza europejskiego lub – w najgorszym wypadku – wystartować w wyborach do europarlamentu. Tyle że będzie to możliwe dopiero po wyborach europejskich w 2019 roku. Co może stać się z Szydło do tego czasu? W krajowej polityce są tylko dwa stanowiska, które wypada objąć byłemu premierowi. To fotel prezesa NBP lub funkcja Marszałka Sejmu.

Czytaj też: Koniec politycznej kariery Jarosława Kaczyńskiego? Polacy nie chcą by został premierem

Rozmówca z Nowogrodzkiej: - Pierwsza opcja odpada, bo nie można skrócić kadencji szefa banku centralnego. Druga też jest mało prawdopodobna. Szydło jest za słaba, żeby wywalczyć sobie takie stanowisko, a prezes nie da jej go za darmo. Jakiś czas temu mówiło się o placówce w Watykanie, tyle że z ambasady trudno byłoby nagle przenieść się później do europarlamentu. W grę może też wchodzić prezesura w jakiejś dużej spółce, ale to z kolei wyglądałoby jak skok na kasę. Chyba nie ma dobrego wyjścia z tej sytuacji.

Czy listopadowa rekonstrukcja rządu obejmie również premier Beatę Szydło? Według "Faktu" za dymisją Szydło opowiadają się wicepremierzy: Jarosław Gowin i Mateusz Morawiecki.

W minionym tygodniu dobrze poinformowani Robert Mazurek i Igor Zalewski napisali w tygodniku "Sieci Prawdy", że dymisja Beaty Szydło jest przesądzona. Z najnowszych doniesień prasowych wynika jednak, że wciąż ważą się jej losy.
Reklama

"Fakt" podaje, że Beata Szydło walczy o zachowanie stanowiska. Temu służył m.in. wywiad z Bogdanem Rymanowskim w TVN24 czy słowa rzecznika rządu, który oznajmił, że "żadnej rewolucji w rządzie nie będzie".

Według tabloidu Szydło "wie, kto bardzo chce jej dymisji". "Fakt" wymienia w tym kontekście dwa nazwiska: Jarosława Gowina i Mateusza Morawieckiego. Obu przeszkadzać ma sojusz Szydło ze Zbigniewem Ziobrą.

"Jarosław przygotowuje sobie grunt pod premierostwo" - mówi polityk "PiS" Newsweekowi. Również temu miały służyć częste ostatnio spotkania prezesa PiS Jarosława Kaczyńskiego z prezydentem Andrzejem Dudą.

Z kolei wspomniani Mazurek i Zalewski w tym tygodniu donoszą, że na Nowogrodzkiej odbyło się spotkanie dotyczące rekonstrukcji rządu. Uczestniczyli w nim Kaczyński, Gowin, Ziobro, Morawiecki, Adam Bielan; Beaty Szydło nie było.

W specjalnym wywiadzie dla „Polski The Times” premier Beata Szydło jednoznacznie przecina trwające od tygodnia spekulacje o zmianie na fotelu szefa rządu – czytamy na e-stronach „Polski The Times”.

– Oczywiście to, kto stoi na czele rządu, zawsze jest wypadkową różnych okoliczności i wszystko może się zmienić. Podchodzę do tego z pokorą, ale na dziś nie widzę w Polsce sytuacji, która wymagałaby jakichś gwałtownych zmian w rządzie – stwierdza premier Beata Szydło w wywiadzie dla „Polski The Times”. Odpowiada w ten sposób na pytanie, czy pozostaje na swoim stanowisku.

W ocenie szefowej rządu układ władzy, w którym to ona sprawuje urząd premiera w stałym porozumieniu z prezesem PiS Jarosławem Kaczyńskim, nadal sprawdza się „bardzo dobrze” – czytamy.

– Być może czasem jest niedosyt spotkań, głębszej analizy spraw, ale to wynika tylko z braku czasu – mówi premier. Jednocześnie przyznaje, że jest świadoma „tego, co trzeba poprawić, aby pracować jeszcze skuteczniej”. Jak pisze gazeta, tym samym premier potwierdza, że w najbliższych dniach dojdzie do zmian w rządzie.

– Mogę powiedzieć tylko tyle, że jeżeli ktoś traci tempo, musi usiąść na ławce rezerwowej – powiedziała Beata Szydło odpowiadając na pytania o rekonstrukcję.

Jednocześnie przyznaje, że nie wszystkie zachowania polityków jej obozu budzą jej aprobatę, jak choćby ostatnie lekceważące wypowiedzi na temat strajkujących rezydentów. Potwierdza również, że bywało, iż zauważała, że niektórzy ministrowie próbują walczyć o wpływy w spółkach skarbu państwa i jako szefowa rządu musiała interweniować – czytamy na e-stronie „Polski The Times”.

– Ja nie powiedziałabym dziś, że nie mamy z kim przegrać. Mamy. Możemy także przegrać z samym sobą. I choć oceniam, że na dziś opozycja jest bardzo słaba, to przestrzegałabym wszystkich moich kolegów przed zbytnim optymizmem – ostrzega szefowa rządu.

„Nie czuję się zmęczona”

Premier zapewnia, że nie czuje się zmęczona swoją rolą. – Czuję się dobrze w tym miejscu – mówi.

Na pytanie, czy „czasem po ludzku trafia ją szlag”, kiedy słyszy po raz kolejny, że choć jest premierem, to nie ma nic do powiedzenia w praktyce, Beata Szydło odpowiada: – Oczywiście, że czasem trafia; jednak szybko o tym zapominam i robię swoje.

– Nigdy nie jest tak, że jest się lubianym przez wszystkich. Czasem słyszę zarzuty, że nie jestem decyzyjna. A ja podejmuję wiele decyzji, tyle, że niekoniecznie muszą one być wszystkim na rękę. Również w mojej partii – tłumaczy.

Premier Szydło przypomina również, że nigdy nie ukrywała, iż ważne decyzje konsultuje z Jarosławem Kaczyńskim. – Martwiłabym się raczej, gdyby przestał ze mną rozmawiać – mówi w wywiadzie dla „Polski The Times” Beata Szydło.

Polityka i „zwykli ludzie”

Jej zdaniem „zdrowe podejście do polityki” ma dzięki temu, że nie oderwała się od zwykłych ludzi. – Wciąż obracam się wśród nich: robię jak oni zakupy, chodzę wciąż do tej samej fryzjerki, pani Kasi, czy jak dawniej do kina w Bielsku-Białej, a niekoniecznie w blasku fleszy w Warszawie. Zdradzę, że ostatnio nikt nie zauważył, że pojechałam do domu pociągiem i to było świetne – dodała premier.

W wywiadzie Beata Szydło odnosi się również do sporu na linii rząd - prezydent w sprawie reformy sądownictwa. Nie ukrywa, że miała żal do Andrzeja Dudy za weta dwóch ustaw, ale – jak deklaruje – już jej przeszło. – Na tyle na ile go znam, wiem, że się na nim w tej sprawie nie zawiodę – stwierdza szefowa rządu.

Premier odrzuca sugestie płynące również z samego PiS, jakoby weta prezydenckie były podyktowane chęcią zaznaczenia swojej pozycji przez Andrzeja Dudę. – Sądzę, że tu nie chodziło o żadne ego, jak twierdzą niektórzy. (...) Myślę, że faktycznie miał te wątpliwości. Moim zdaniem nie docenił tylko kontekstu politycznego – zauważa Beata Szydło.

"Z perspektywy Polski jest to kompletnie obojętne, czy Beata Szydło jest, czy nie jest premierem" – stwierdziła Barbara Nowacka, gość Porannej rozmowy w RMF FM. "Praktyka pokazała, że Beata Szydło nie pełni funkcji premiera, tylko jest życzliwie nazywana premierem" – dodała - "Nie podejmuje żadnych decyzji". Według polityk z Inicjatywy Polskiej-Ratujmy Kobiety, pozytywem jest to, że polskie dzieci dziś wiedzą, że kobieta może być premierem. "Niestety wiedzą też, że będąc premierem można nie robić nic, albo niewiele, albo bywać wyłącznie na mszach" – ubolewała Nowacka. "Cała ta rekonstrukcja to wielka ściema" – podsumowała zapowiadane zmiany w rządzie.

Marcin Zaborski, RMF FM: Pęknie pani feministyczne serce, jeśli Jarosław Kaczyński zastąpi Beatę Szydło w fotelu premiera?

Barbara Nowacka: Myślę, że z perspektywy Polski jest to zupełnie obojętne, czy Beata Szydło jest, czy nie jest premierem.

Dwa lata temu mówiła pani tak: "Z punktu widzenia feministki, desygnowanie Beaty Szydło na stanowisko premiera po ewentualnym zwycięstwie PiS-u to dobry pomysł".

Tylko praktyka pokazała, że Beata Szydło nie pełni funkcji premiera, tylko jest życzliwie nazywana premierem. Nie podejmuje żadnych decyzji.

Prezydent jednak jej to stanowisko powierzył.

Faktycznie jedyne, co się dzieje pozytywnego to to, że dla dzieci stanowisko premiera lub premierki jest tak samo osiągalne - wiedzą, że kobieta może być premierem. Niestety wiedzą też, że będąc premierem okazuje się, że można nie robić nic, albo niewiele, albo bywać wyłącznie na mszach.

Gdyby szukała pani innej kobiety w rządzie na stanowisko premiera - znalazłaby pani?

Pewnie by sobie Jarosław Kaczyński kogoś znalazł - ja nie jestem od układania.

Nie - pani miała wskazać.

Wie pan, patrzę na rząd, widzę, co robią politycy Prawa i Sprawiedliwości. Tam tak na dobrą sprawę jest kilkoro ministrów, którzy wypełniają swoje obowiązki dobrze. Moim zdaniem najlepszą panią ministrą jest pani Streżyńska.

Która prawdopodobnie z rządem się pożegna.

No i to właśnie pokazuje jakość rządów Prawa i Sprawiedliwości.

"Nie czuję się zmęczona, nie czuję się wypalona" - mówi Beata Szydło. Jak pani myśli, do kogo wysyła ten sygnał?

No jak to? Do Jarosława Kaczyńskiego - do kogo innego mogła wysłać jakiekolwiek sygnały?

To taka oczywista oczywistość?

Błaganie takie, że jednak da radę.

Rzecznik rządu mówi, że rewolucji w rządzie nie będzie, czyli że ta rekonstrukcja chyba jednak na radykalną się nie zanosi.

Przecież ta cała rekonstrukcja to wielka ściema, zdominowanie tematów wewnętrznymi sprawami w PiS-ie, kiedy politykę rządu znamy, wiemy jakie przynosi konsekwencje. Mnie naprawdę jest to dosyć obojętne, kto jest ministrem czego, jeżeli linia jest taka, że odsuwają nas od Europy i demolują instytucje.

To uciekamy od rekonstrukcji, skoro tak pani ją ocenia i o radykalizmach porozmawiajmy. Grzegorz Schetyna nazywa panią "radykałką walczącą o złagodzenie przepisów o aborcji". W takim razie pytanie: czy radykałka Nowacka mogłaby pójść do wyborów samorządowych razem z przewodniczącym Schetyną?

Po pierwsze, normalność i standardy Unii Europejskiej nie są żadnym radykalizmem. Niechęć do zrozumienia tego, czym są radykalne postulaty i że tak naprawdę radykalizm to rządzi Polską, a próby normalności, normalizacji i europejskich standardów są czymś, co tak na dobrą sprawę powinno nas jednoczyć, wydaje mi się dzisiaj konieczna.

Da się przeskoczyć to niezrozumienie i pójść razem do wyborów Inicjatywie Polskiej i Platformie Obywatelskiej Schetyny?

Po pierwsze, jestem cierpliwa i będę tłumaczyła, o co chodzi w dyskusji o prawach kobiet, dlaczego Polska powinna być państwem otwartym i budowanym na świeckim państwie. Naprawdę, czy to ma wiele wspólnego z wyborami samorządowymi? No nie ma. Nie rozumiem, czemu Grzegorz Schetyna na konwencji samorządowej zaczyna rozmawiać o czymś, co absolutnie nie leży w kompetencji samorządów.

Inicjatywa Polska pójdzie do wyborów samorządowych sama, czy będzie szukała jakiejś innej, szerszej - nomen omen - Platformy?

Oczywiście, będziemy szukać szerszych porozumień. Być może razem z kimś pójdziemy do jakichś wyborów sensownie.

Razem z kimś - z Platformą Obywatelską?

Wie pan, trzeba patrzeć jednak, z kim się da rozmawiać i o czym.

Z Platformą da się rozmawiać?

W Warszawie, patrząc na to, co jest wokół reprywatyzacji, ja takich możliwości na dzisiaj nie widzę. Być może Platforma Obywatelska zamierza jakoś przemyśleć swoje działanie, swoją strategię, wyjaśnić afery reprywatyzacyjne, które obciążają i ich, i Prawo i Sprawiedliwość tak samo.

Czyli mówi pani tak - jak Grzegorz Schetyna założy włosienicę, przyjdzie do mnie i się ukorzy...

Nie, nie mówię tak.

...to pójdę z nim do wyborów.

Absolutnie nie mówię tak. Mówię tak, że żeby wygrać wybory samorządowe albo jakiekolwiek inne wybory, trzeba mieć sensowny pomysł oparty na wiarygodności i wartościach. Zastanawiam się dzisiaj, czy w tym samorządzie jesteśmy w stanie zrobić taką szeroką, wiarygodną listę. Wydaje mi się na dzisiaj, że nie i że nie ma takiego zainteresowania.

I to znaczy, że sama stanie pani na barykadzie i powalczy o warszawski ratusz?

Pracujemy nad tym, żeby Warszawa miała alternatywę do PO-PiS-u - szeroką lewicową koalicję z ruchami miejskimi, z organizacjami, którym na mieście zależy, na mieście przyjaznym, otwartym, równych szans, ale też sprawiedliwym społecznie. Takim, gdzie mieszkalnictwo nie jest tematem drugorzędnym.

I dokładnie to samo mówi znany pani skądinąd lider partii Razem Adrian Zandberg. Wyobraża pani sobie taką sytuację, w której w wyścigu do stołecznego ratusza startuje Barbara Nowacka z jednej strony, a z drugiej Adrian Zandberg i walczycie o tych samych wyborców: o lewicę społeczną, ruchy miejskie itd.?

Myślę, że jesteśmy w stanie porozumieć się co do dobrych list.

Z partią Razem?

Będziemy próbować, próbujemy rozmawiać. Wydaje nam się, że startowanie tylko po to, żeby wystawiać gdzie logo - przynajmniej mi się tak wydaje - kiedy do wygrania jest dużo większa stawka, czyli wprowadzenie dobrych radnych jest zupełnie bezsensu. Zależy mi na tym, żeby w Warszawie byli dobrzy lewicowi radni, tacy jak Paulina Piechna-Więckiewicz, tak samo, jak w innych miastach. My w innych miastach również będziemy próbowali budować szerokie koalicje, ale nie oparte na taktyce i dealach, tylko na wartościach, które mogą zmieniać Polskę.

Podoba się pani pomysł, żeby przy okazji wyborów samorządowych tu w Warszawie, mieszkańcy stolicy zagłosowali w referendum i powiedzieli: chcą, nie chcą pomnika smoleńskiego?

Nie, nie podoba mi się.

Dlaczego?

Dlatego, że uważam, że ten pomnik po prostu powinien powstać dla spokoju społecznego. Rozdrapywanie po raz kolejny referendum jest używaniem pamięci - pamięci naszych najbliższych również. Pamięci ważnych Polek i Polaków do gry politycznej.

A może takie głosowanie przecięłoby to rozdrapywanie? Czarno na białym pokazałoby, czego chcą mieszkańcy.

Mieszkańcy pokazali czego chcą 10 kwietnia 2010 r., 11 kwietnia 2010 r. - gromadząc się i pamiętając. Potem ta nasza dobra pamięć została zniszczona i zdeptana przez polityków Prawa i Sprawiedliwości i Platformy Obywatelskiej.

11 listopada będzie pani w Słupsku?

10 listopada będę na odsłonięciu ronda.

Ronda imienia Izabeli Jarugi-Nowackiej.

Tak, wspaniała inicjatywa Roberta Biedronia. Jestem mu bardzo zobowiązana.

Spotka się pani tam z radnymi Prawa i Sprawiedliwości, którzy zagłosowali przeciwko takiej decyzji. Nie chcieli, żeby to było rondo imienia Izabeli Jarugi-Nowackiej.

Nie sądzę, żeby przyszli, żeby mieli w sobie tyle odwagi cywilnej, żeby spojrzeć nam w twarz.

A gdyby przyszli, to co by im pani powiedziała?

Nic. Nie widzę powodu rozmawiania z kimś, kto próbuje pluć na pamięć o mojej matce.

No i jeden z radnych - Zbigniew Wojciechowicz - mówi tak: "w katastrofie smoleńskiej zginęli ludzie dobrzy i ludzie źli"

No mówi. Pytanie, czy musimy każdą głupotę i każdą niegodziwość cytować.

Gdyby pani była radną w Warszawie, zagłosowałaby pani za nadaniem imienia ulicy, ronda, alei każdego polityka PiS-u, który zginął w katastrofie smoleńskiej?

Jeżeli byłaby taka wola i potrzeba uczczenia i osoba ta w szczególności jest związana jakoś z regionem - oczywiście, że tak. Bo to są ważne dla nas postaci. Tak samo, jak katastrofa smoleńska była ważnym wydarzeniem w Polsce. Nie możemy uciekać od dobrej pamięci o katastrofie.

Gdy pojawiła się tablica smoleńska upamiętniająca ministrów w kancelarii premiera, nie było na niej nazwiska Izabeli Jarugi-Nowackiej, pani mamy. Wówczas politycy PiS-u mówili, że na pewno w kancelarii przemyślą to, jak uhonorować, upamiętnić Izabelę Jarugę-Nowacką. Czy to się stało?

Oczywiście, że to się nie stało. Prawo i Sprawiedliwość zachowuje się w taki sposób - zresztą to nie tylko w sprawie pamięci mojej matki, w sprawie bardzo wielu innych swoich niewłaściwych działań - że udają, że to się nie wydarzyło. To samo było chociażby ze strajkiem głodowym lekarzy. Oni udają, że tego nie ma. Myślą, że po jakimś czasie ludzie zapomną. Otóż uprzejmie informuję i panią Kempę, i panów polityków z Prawa i Sprawiedliwości: ja im tego nigdy nie zapomnę, dlatego że wyrugowywanie z pamięci części ofiar, bo nie pasują do historii, nie pasują do zawłaszczania jest po prostu niegodne. Natomiast to, w jaki sposób potraktowali moją matkę, która z nimi potrafiła rozmawiać, chciała rozmawiać i z którą razem robili programy społeczne, tylko dlatego, że nie wpisuje się w ich wersję historii - jest zwyczajnie obrzydliwe.

Pani minister Kempa mówi reporterowi TVN24: "Rozważamy. Wszystko w swoim czasie". Czy ktoś się z panią kontaktował w tej sprawie?

Oczywiście, że się nie kontaktowali. Pani minister Kempa mówi to wyłącznie do mediów i to sposób arogancki. Ale ja się po nich już naprawdę niczego więcej nie spodziewam. Buta, arogancja i kłamstwa - to niestety bardzo często główne cechy tego rządu.
Nowacka: Macierewicz? Niebezpieczny dla interesów Polski. Szyszko? Niszczy przyrodę? Zalewska? W lustro bym nie mogła patrzeć
W międzynarodowym dniu oszczędzania Marcin Zaborski postanowił zapytać Barbarę Nowacką o to, których ministrów by oszczędziła w rządzie Beaty Szydło. „Uważam, że propozycje ministra Gowina dotyczące reformy nauki nie są propozycjami złymi. One wymagają dopracowania, w szczególności te dotyczące humanistyki, tutaj jest bardzo wiele do poprawienia, natomiast zrywają w pewnym imposybilizmem, który rządził polskimi uniwersytetami” – chwaliła wicepremiera przywódczyni Inicjatywy Polskiej – Ratujmy Kobiety. Dłuższa jednak jest lista ministrów do wymiany. „Waszczykowski – to co zrobił z naszej polityki zagranicznej, to farsa. (…) Szyszko zwyczajnie niszczy przyrodę, a Macierewicz jest niebezpieczny dla interesów Polski” – wymieniała lewicowa polityk. Pytana o to, czy podziwia minister edukacji Annę Zalewską za skuteczne reformy, odparła, że na jej miejscu „nie mogłaby patrzeć w lustro”. „Przeładowane programy, ideologizacja nauczania, brak sensownej wiedzy, wymienieni dyrektorzy szkół wyłącznie na wiernych PiS, zwolnienia masowe nauczycieli, którzy tracą pracę lub są przepracowani jeżdżąc po szkołach - a ona jest zadowolona i mówi, że nie wie, co się dzieje. Faktycznie. To budzi pewien podziw” – uznał gość RMF FM.Marcin Zaborski pytał też o sprawę samospalenia Piotra S. pod Pałacem Kultury w Warszawie. Mężczyzna po 10-dniowej walce o życie zmarł w szpitalu. „Uważam, że nie na każdy temat politycy muszą bez przerwy głośno krzyczeć. Czasami dobrze jest mieć chwilę refleksji, a nie robić sobie z tego kolejną pałkę do okładania się wzajemnego i oskarżania” – stwierdziła Nowacka w internetowej części Porannej rozmowy w RMF FM.

Beata Szydło, tak jak zapowiadała po wygranych przez PiS wyborach, jeździ po Polsce i odwiedza mieszkańców. Ostatnio szefowa rządu pojawiła się w Siedlcach, gdzie wraz z ministrem energii Krzysztofem Tchórzewskim brała udział we wbudowaniu aktu erekcyjnego pod budowę nowej linii produkcyjnej krat pomostowych w hali produkcyjnej Mostostal Siedlce. Minister Tchórzewski jest związany z Siedlcami. Gościom z rządu przygotowano specjalne powitanie.

Minister energii jest związany z Siedlcami, tu pracował i działał w siedleckim oddziale Solidarności. Szydło mówiła do mieszkańców miasta, że powinni być dumni z takiego człowieka: - Ten człowiek powinien mieć pomnik na Śląsku. On uratował polskie górnictwo – podkreślała pani premier. Wizyta w Siedlcach nie obyła się bez części artystycznej. Premier Beata Szydło i minister Tchórzewski zostali zaproszeni do wspólnego odśpiewania pieśni o Siedlcach: - Moje ulice, stare i nowe dzielnice. Wszystko moje, bo tu urodziłem się ja. Moje Siedlce to najpiękniejsze z miast...- śpiewali gromko mieszkańcy Siedlec. Wszyscy trzymali się za ręce, kołysali w lewo i w prawo, byli jak jedna, wielka rodzina. Uśmiechnięci, zadowoleni. I tylko Beata Szydło miała nieco poważną minę. Może nie poczuła tej radości, co mieszkańcy, bo nie pochodzi z Siedlec? Nagranie ze wspólnego śpiewania opublikowane przez "Tygodnik Siedlecki" od razu stało się hitem Internetu. Zresztą, zobaczcie sami.

Zestawienie otwiera kanclerz Niemiec Angela Merkel. Tuż za nią znalazła się brytyjska premier Theresa May. Na trzeciej pozycji jest prezydent Tajwanu Caj Ing-wen.

Te trzy kobiety "podejmują decyzje, które mogą mieć wpływ na bieg historii" - wyjaśniono w środę na stronie internetowej "Forbesa". We wstępie do rankingu podkreślono, że chociaż kobiety stoją na czele niespełna 10 proc. krajów członkowskich ONZ, to w tym roku mają ogromny wpływ na wydarzenia na świecie.

"Próbuje utrzymać nienaruszoną europejską koalicję"

O zwyciężczyni napisano, że utrzymuje się na swojej pozycji z poprzedniego rankingu w związku ze zwycięstwem jej partii w wyborach do Bundestagu, w których toczyła się zaciekła walka. Merkel, która pozostaje u władzy od 2005 roku, "próbuje utrzymać nienaruszoną europejską koalicję i odeprzeć wpływy skrajnie prawicowej Alternatywy dla Niemiec (AfD), która korzysta na antyimigranckich nastrojach".

May, która debiutuje w rankingu "Forbesa", objęła stanowisko szefowej brytyjskiego rządu po referendum ws. Brexitu z czerwca 2016 roku i teraz musi "scalać skłóconą koalicję rządową oraz przeprowadzić kraj przez proces opuszczania Unii Europejskiej" - czytamy.

Szydło, która tak jak May pojawiła się w rankingu po raz pierwszy, uplasowała się na 10. miejscu, za premier Bangladeszu Hasiną Wazed oraz przed przywódczynią Birmy Aung San Suu Kyi.

Ważną inicjatywą Rodzina 500 plus

Z kolei w rankingu stu najbardziej wpływowych kobiet świata Szydło zajmuje 31. pozycję. W uzasadnieniu "Forbes" napisał, że Szydło wdraża "szeroko zakrojone reformy społeczne w zakresie mieszkalnictwa, edukacji, opieki zdrowotnej, emerytur, gospodarki, biznesu i podatków". Za jedną z jej najpopularniejszych inicjatyw magazyn uznał program Rodzina 500 plus.

Pierwsze dwie pozycje w zestawieniu najbardziej wpływowych kobiet świata pokrywają się z rankingiem wpływowych kobiet w polityce. Z kolei na trzecim miejscu znalazła się filantropka Melinda Gates, a nie prezydent Tajwanu.

Jak ta sprawa łączy się z premier Polski? 29-letni Uzbek nie był rdzennym Amerykaninem, a w USA pojawił dzięki liberalnej polityce wizowej USA. Wygrał w loterii, w której cudzoziemcy mają szansę wylosować tzw. „zieloną kartę”, umożliwiającą prawo do legalnego pobytu na terytorium Stanów Zjednoczonych. W Ameryce trwa dyskusja o tym, czy nie zaostrzyć przepisów umożliwiających obcokrajowcom wjazdu na terytorium USA, by zmniejszyć groźbę zamachów terrorystycznych. A że podobna dyskusja toczy się w Europie, przy wydatnym udziale Polski, dziennikarka postanowiła przypomnieć stanowisko szefowej polskiego rządu.

– Widzieliśmy ataki terrorystyczne w Barcelonie, Paryżu, Londynie, Manchesterze. Pamiętacie co usłyszeliśmy do polskiej premier Beaty Szydło? – zapytała Ingraham widzów Fox News podczas programu analizującego zamach terrorystyczny na Manhatannie i przypomniała słowa Szydło z polskiego Sejmu.

– Musimy sobie wszyscy odpowiedzieć, czy chcemy polityków, którzy mówią, że musimy przyzwyczaić się do ataków? Czy chcemy polityków silnych, którzy dostrzegają zagrożenie i skutecznie z nim walczą" – mówiła wówczas w maju premier Polski, co skrzętnie przypomniała amerykańska dziennikarka Laura Inghram.

Warto podkreślić, że jest to jedna z najbardziej rozpoznawanych dziennikarek w USA. Jej autorski program radiowy „The Laura Ingraham Show" jest jednym z najpopularniejszych pod względem liczby słuchaczy w USA. Już niebawem dziennikarka ma przeprowadzić wywiad z samym Donaldem Trumpem. Czy wtedy też przywoła słowa premier Szydło?

Dla Polski ważne jest, by tzw. stała współpraca strukturalna w dziedzinie obronności (PESCO - Permanent Structured Cooperation) gwarantowała uczestnictwo państw oraz małych i średnich firm na równych zasadach - powiedziała w Brukseli premier Beata Szydło.

Premier poinformowała, że jednym z tematów czwartkowej sesji szczytu Unii Europejskiej była kwestia współpracy państw unijnych w dziedzinie obronności.

REKLAMA

"Dla Polski bardzo ważne jest, by ta inicjatywa współgrała z działaniami, które państwa członkowskie, w tym Polska, prowadzą w ramach NATO, a również, żeby ona zagwarantowała, że uczestniczyć w niej będą na równych zasadach wszystkie państwa członkowskie i przedsiębiorstwa - te małe i średnie przedsiębiorstwa, które powinny znaleźć wsparcie ze strony UE" - powiedziała.

"Ja również taką poprawkę zgłosiłam, ona także została przyjęta" - poinformowała szefowa rządu.

Decyzję o pracach nad PESCO unijni przywódcy podjęli na czerwcowym szczycie Rady. PESCO ma prowadzić do pogłębienia współpracy wojskowej w UE; rozpoczęcie tej kooperacji nastąpi, jak się przewiduje, na grudniowym szczycie unijnym.

Polsce zależy na poprawce zgłoszonej przez szefową rządu ze względu na fakt, że polski przemysł wojskowy nie należy do europejskich gigantów, stąd otwarcie PESCO też na mniejszych producentów byłoby dla nas korzystne.
Szydło: Oczekujemy, że KE otrzyma mandat do negocjacji ws. Nord Stream 2

Premier Beata Szydło powiedziała na konferencji w Brukseli w czwartek, że Polska oczekuje, iż Komisja Europejska otrzyma mandat do negocjacji Unia Europejska-Rosja dotyczący gazociągu Nord Stream 2.

"Przede wszystkim oczekujemy, że Komisja Europejska otrzyma mandat do negocjacji Unia Europejska-Rosja dotyczący Nord Stream 2. Podnosimy również kwestię trzeciego pakietu (energetycznego). Uważamy, że to powinno być bardzo mocno postawione na Radzie Europejskiej i jednocześnie ta inwestycja powinna podlegać prawodawstwu unijnemu" - oświadczyła.

Królu--rzuciłeś kostkę, już padła niestety!
Cofnąć się nie wypada, więc daléj do mety,
Po trupach twego ludu idź naprzód bezkarnie
I nowe twéj Ojczyznie zadawaj męczarnie.

Korona na twéj głowie krwią braci spryskana;
Dopokiż, będziem cierpieć mordercę.... tyrana!...
Zdeptałeś wolne serca ludu niemieckiego,
Precz ztąd zbójco w koronie--precz! z tronu pruskiego.

Ty coś chciwością mordów przewyższył tygrysy,
Obłudą jezuity--podstępami lisy--
Co swą dumą przeszedłeś piekielne książęty,
Bądz od wszystkich narodów na wieki przeklęty.

Niech cię w gronię dworaków wśród korony blasku,
Ciągła trwoga, niepewność, strach śmierci owładnie--
Ile liści na drzewach--w pustyniach ziarn piasku.
Niech tyle przeciwności na twą głowę spadnie.--

Niech cię budzi wśród nocy jęk pomordowanych,
Niech Widok widm straszliwych zatruje twe lata,
Napój niech ci się zmieni w krew twoich poddanych,
A uścisk śmierci odbierz z rąk własnego brata.

Obyś przed śmiercią, wśród wolnego Ludu!
Widział berło twe w prochu--tron pruski strzaskany.
A gdy padniesz na drodze z łaknienia i trudu
Niech ci rzuci kęs chleba twój własny poddany.

Patrzaj Iudu Niemiecki, jak krew twoja płynie;
Chrzest krwawy nowéj wiary--na bruku w Berlinie.
Do Broni Niemcy! niech miecz zbroczony w krwi braci
Zaciętemu despocie z lichwą mordy spłaci.--

Prożno straszysz lud dzielny bagnetem--działami,
Prożno Tyranie--zbójców otoczon hordami;
Wtłaczasz cięższe okowy--szérzysz sroższe mordy,
Jeden piorun z rąk Ludu zniszczy twoje hordy.

Oto zorza wolności już dla Niemiec świta,
Lud schylony z zapałem na klęczkach ją wita;
Na krew rozlaną braci--przysięga przed Panem,
Zwyciężyć! lub na wieki zginąć wraz z tyranem!...

I zwycięży--bo BÓG chce, ludu sprawa święta;
BÓG skinie a Lud starga najsilniejsze pęta.--
Trzoda twych najemników pierzchnie dziki wrogu.
Królu! BÓG Lud wspomaga, wydaj wojnę BOGU.

Wezwij Cara północy przewodnika twego,
Dzikie hordy Kirgizów--szatana samego;
I walcz z Ludem i BOGIEM, wywikłaj się z matni,
Lecz walcz z wściekłością Hyeny, bo to bój OSTATNI!

Kacie! morduj więc--morduj--wciąż bez odetchnienia,
Lecz spiesz się, bo już bliska godzina zbawienia--
Spiesz się bo wkrótce twoja godzina wybije
I krew twoja, krew ludu z rusztowania zmyje.

A gdy już staną ludy w najwyższéj potędze,
To znajdziesz dla się miejsce w czarnéj królów księdze;
Gorsze niżeli Neron, niż Iwan car Ruski,
Przeklęty między ludźmi FRYDERYK KROL PRUSKI.

Adam Asnyk urodził się w Kaliszu w roku 1838. Jako młodzieniec brał
udział w przygotowaniach do powstania 1863 roku, był później członkiem
Rządu Narodowego i po przegranej musiał wyjechać z kraju. Nigdy już
odtąd nie zobaczył swych rodzinnych stron. Początkowo wpadł
w zwątpienie, następnie jednak własną myślą doszedł do niezachwianej
wiary w zwycięstwo sprawiedliwości na ziemi, odrodzenie Polski
i przyszłe szczęście ludzkości. W pięknych swoich wierszach wiarę tę
starał się wpoić rodakom w najcięższych chwilach życia Narodu.

Umarł w Krakowie w 1897 r. Pochowano go na Skałce w grobach
Zasłużonych.

Pobudka.

Precz ze zwątpieniem, co łamie
I męskich pozbawia sił--
Niech targa skrwawione ramię
Łańcuch, co w ciało się wpił.

Precz z małoduszną rozpaczą,
Niewolno rozpaczać nam!
Niech myśli zuchwale skaczą
Do niebios zamkniętych bram!

Niech biegną, jak hufce zbrojne
I sztandar rozwiną swój,
Niech śpieszą na świętą wojnę,
Na wielki o prawdę bój.

Niechaj nas klęski nie straszą,
Niech hasło bojowe brzmi:
Za naszą wolność i waszą
Za przyszłych braterstwa dni!

Choć jeden za drugim pada
Z czcicieli duchowych zórz,
Choć przemoc, odstępstwo, zdrada
W ich łonie zatapia nóż,

Choć twierdza w gruzy się wali,
Choć płonie nad głową dom--
Nie dajcie, zakuci w stali,
Przystępu rozpaczy łzom!

Lecz oręż dobrawszy świeży
W obronie człowieczych praw,
Ostatnia garstko rycerzy,
Do końca swe czoło staw!

Duch ludzki wszak nie na wieki
W krwiożerczych zatonął snach
I szydząc z jutrzni dalekiej,
Uwielbił przemoc i strach.

Nie zawsze narodów pycha
Bezmyślna władania chuć,
Przed siłą ugnie się cicha,
By w oczy ofiarom pluć;

Nie zawsze na cudze chciwa
Będzie wśród przekleństw i skarg
Kuć drugim kajdan ogniwa,
Aż własny zakuje kark.

Powoli światło się wciska
I dalej posuwa w głąb...
A jak Jerycho w zwaliska
Od dźwięku runęło trąb,

Tak runie w świetlanej zorzy
Więzienia ponury gmach...
I ludzkość oczy otworzy
Po przeszłych zbudzona snach.

Więc w naszym krwawym pochodzie
Zwątpienie i rozpacz precz!
Ze szczęściem ludzkości w zgodzie
Uchwyćmy duchowy miecz.

Chociaż nas wrogi opaszą,
Niech hasło bojowe brzmi:
Za naszą wolność i waszą!
Za przyszłych braterstwa dni!



Szczęśliwe ludy!


Szczęśliwe ludy! gdy im w górze świeci
Wolnej ojczyzny widoma potęga,
Co darząc blaskiem najuboższe dzieci,
W podziemia nędzy i boleści sięga.

Szczęśliwe kraje! gdzie pokoleń praca
Nie idzie w niwecz wśród gromów i burzy,
Lecz gdzie czyn wszelki ojczyznę wzbogaca
I gdzie myśl każda jej tryumfom służy.

Szczęśliwe ludy i szczęśliwe kraje,
Gdzie geniusz wodza, bohatera męstwo
I żywot, który w ofierze oddaje,
Wielkim ideom zapewnia zwycięstwo.

Tam nawet nędzarz, którego w proch zetrze
Zawziętość losu — głowę wznosi śmiało,
Gdyż w pierś wciągając rodzinne powietrze,
Oddycha szczęściem narodu i chwałą.

Tam są szczęśliwi, co w niedoli mogą
Śnić, że ich dzieciom losy się uśmiechną
I ze spokojem patrzeć w przyszłość błogą
I o pomyślność oprzeć się powszechną.




Póki w narodzie...


Póki w narodzie myśl swobody żyje,
Wola i godność i męstwo człowiecze,
Póki sam w ręce nie odda się czyje
I praw się swoich do życia nie zrzecze,

To ani łańcuch, co mu ściska szyję,
Ani utkwione w jego piersiach miecze,
Ani go przemoc żadna nie zabije
I w noc dziejowej hańby nie zawlecze.

Zginąć on może z własnej tylko ręki,
Gdy nim owładnie rozpacz senna, głucha,
Co mu spoczynek wskaże w grobie miękki

I to zwątpienie, co szepcze do ucha.
Że jednem tylko lekarstwem na męki
Jest dobrowolne samobójstwo ducha.




Miejmy nadzieję...


Miejmy nadzieję! Nie tę lichą, marną,
Co rdzeń spróchniały w wątły kwiat ubiera,
Lecz tę niezłomną, która tkwi jak ziarno
Przyszłych poświęceń w duszy bohatera.

Miejmy nadzieję! Nie tę chciwą złudzeń
Ślepego szczęścia płochą zalotnicę,
Lecz tę, co w grobach czeka dnia przebudzeń
I przechowuje oręż i przyłbicę.

Miejmy odwagę! Nie tę jednodniową,
Co w rozpaczliwem przedsięwzięciu pryska,
Lecz tę, co z wiecznie podniesioną głową
Nie da się zepchnąć z swego stanowiska.

Miejmy odwagę! Nie tę tchnącą szałem,
Która na oślep leci bez oręża,
Lecz tę, co sama niezdobytym wałem
Przeciwne losy stałością zwycięża.

Przestańmy własną pieścić się boleścią,
Przestańmy ciągłym lamentem się poić,
Kochać się w skargach jest rzeczą niewieścią
Mężom należy w milczeniu się zbroić.

Lecz nie przestajmy czcić świętości swoje
I przechowywać ideałów czystość,
Do nas należy dać im moc i zbroję,
By z kraju marzeń przeszły w rzeczywistość.




Dzień nadchodzi.


Niegdyś, niegdyś z pod Wawelu
Młódź rycerska biegła w zbroi,
Do jasnego biegła celu,
Nadstawiając piersi swojej.

Przy zakonie stojąc twardo
I przy prawie swem człowieczem,
Z męską śmierci szła pogardą.
Chrześcijaństwa bronić mieczem;

I w orężnej świata dobie,
W której wszystko krwią się płaci,
Wywalczała chwałę sobie,
A ochronę słabszej braci.

Ten rycerski dzień wysługi
Już się skończył--już obrońcę
Na spoczynek poszli długi
I nad nimi zaszło słońce

Przeszłość cała, jasna, żywa
Zatonęła w nocną ciszę,
Lecz w podziemiach, gdzie spoczywa,
Młode dziecię znów kołysze.

I choć jeszcze chmurno, mroczno,
Już się sercem budzą młodzi,
Czuć już jasność niewidoczną,
Czuć, że nowy dzień nadchodzi.

Dzień nadchodzi, w którym ludy
Rozdzielone krwią przelaną,
Nienawiścią zbrojne wprzódy,
Do bratniego koła staną.

I na gruzach krwawej pychy
I plemiennych walk szaleństwa
Wzniosą w niebo ołtarz cichy
Zwycięskiego człowieczeństwa.

W tym dniu nową zbroję włożym
I na serca walczyć będziem
I miłości duchem bożym
Świat ogarniem i zdobędziem.

Z żoną Stanisław wychodzi z komory, Wnosi do izby dwa pieniężne wory; Czterysta złotych ułożył na ławie I tak powiada: »Zgarnij to, Wiesławie, Jedź do Krakowa, a za te talary[1] Kup mi dwa konie i wybierz do pary. Syn mój jedyny na wojnie zabity, Mnie schyla niemoc i wiek nieużyty, Nie mam z chudobą poufać się komu, Ty prawą ręką stałeś mi się w domu; Po mojej śmierci, tyś rodziny głowa, Jeśli, daj Boże, córka się uchowa,— Ma lat dwanaście, nieskąpo urody, Możesz jej czekać, sameś jeszcze młody«. —»Tak jest, dla ciebie (Bronisława powie) Strzegę tej córki, jakby oka w głowie. A cóż droższego mieć możesz od matki? Jedneć to moje przed grobem dostatki«. Bronika matkę objęła za szyję I wstyd rumiany na jej piersi kryje, [4]Lecz pusty uśmiech zwraca na Wiesława. A dalej smutna rzekła Bronisława: »Miałam ja drugą, litościwy Boże, Oko się za nią wypłakać nie może: Zaledwie piąty kwitnął owoc sadu, Gdy mi zniknęła, jako cień, bez śladu. Już to dwunastym liściem wiatr pomiata, Jak myśli matki zatruwa jej strata. Gdy wojna[2] polskie dobijała plemię, W pustkach wsi stały, a odłogiem ziemie, Okolnych lasów i wiosek pożary Gniewu Bożego zwiastowały kary. Z wiatrem, co strzechy i konary walił, Do nas wróg przybył i wioskę zapalił. Dzień to był sądu! Śród płaczu i gwaru, Wśród ciemnej nocy, wichrów i pożaru Razem rolnicy ku obronie bieżą, Razem się wojsko ciśnie za grabieżą; W tej walce z dymem poszła nasza strzecha. Wtedy mi córka, jedyna pociecha, Znikła bez śladu. Przez długie ja czasy Chodziłam za nią na wioski i lasy, Ale, jak kamień do Wisły rzucony, Zniknęła wiecznie; głuche wszystkie strony. Co rok do kłosów przychodzą oracze, A ja dziecięcia nigdy nie zobaczę. Na świat szeroki próżno rzucać oko, Świat nie pocieszy, a niebo wysoko. [5]Niech wola Boska będzie, Boska chwała!— Ciebiem ja za nią, synu, wychowała; Bo gdzie sierota przyjęta pod strzechę, Tam z niebem bliższy Bóg zsyła pociechę. Może też moje utracone dziecię Podobnie kędyś na szerokim świecie Litość znalazło, żyje gdzie u matki, Pomiędzy własne policzone dziatki. W takiej ja myśli po ojców twych stracie Ciebie małego wychowałam w chacie. Litość za litość.—Niebieska opieka Tajnie nagradza uczynki człowieka. A jeśli ziemia strawiła jej kości, Swobodna dusza w krainach przyszłości Igra wesoło przy niebieskiej Matce I łaskę nieba zwabia naszej chatce«.
Tu Bronisława zalała się łzami; Rade łzy płyną za matki myślami. Płakała zaraz i córka przy boku. Lecz łzy, męskiemu nieprzystojne oku, Kryjąc, Stanisław karci smutek żony: »Jaki los w niebie komu naznaczony, Próżno się troskać; Bóg, siedząc wysoko, Nad całym światem opatrzne ma oko, Wszakże On ojcem wszędzie i na wieki, Cóżby zdołało ujść jego opieki? Lepsze nad smutek ufanie pobożne. Idź, Wiesławowi przygotuj nadrożne![3] A ty pośpieszaj i chroń się przygody, Bo zawsze wiele ufa sobie młody; [6]Przywieź twej przyszłej podarunek z drogi!« Wiesław obojgu kornie ścisnął nogi I wyszedł z chaty, przenikniony cały, Że takich ojców niebiosa mu dały.

Już miły wieczór uśmiechał się ziemi, Gdy wracał Wiesław z końmi kupionymi. Z przydrożnej wioski rozlega się granie, Słychać wesołe pląsy i śpiewanie, Parskając, konie bieżą po gościńcu, Widać dziewoje przy rucianym wieńcu, Biją drużbowie w podkówki ze stali, A gdy wędrowca mile powitali, Tak rzekł starosta[4], zarządca wesela: »Dobrze to w każdym znaleźć przyjaciela! Witajcież do nas, wy z Proszowskiej ziemi![5] Nie chciejcież gardzić dary ubogimi. Pożyjcie z nami, czem tu gospodarzy Wdzięczna prac rola i dobry Bóg darzy. Napatrzycie się krakowskim dziewojom, Rozlicznym tańcom i przecudnym strojom; Wreszcie i w tany puścić się nie szkodzi, Bo choć strudzeni, widzę, żeście młodzi«. Na to Halina przystąpiła młoda, W całem weselu najpierwsza uroda; [7]Wstydzi się, wstydzi, jednak przed nim staje, Ciasto z koszyka i owoc podaje: »Obcy wędrowcze! jużci przyjąć trzeba Naszych owoców i naszego chleba!« A przytem uśmiech jakowyś uroczy Zwrócił na siebie wędrownika oczy, I zwrócił tyle, że odtąd jedynie Okiem i duszą został przy Halinie. Wchodzi do izby na wesołe tany Z kubkiem od drużbów Wiesław powitany; Potem starosta, zarządca wesela, W te słowa drużbom porady udziela: »Jużci pierwszeństwo zostawcie obcemu, Niech idzie w tany, niech też po swojemu Skrzypkom zanuci, dziewoję wybierze; Bo z obcym trzeba uczciwie i szczerze«. I wybrał druchnę, której wdzięk uroczy Zwrócił na siebie wędrownika oczy. Naprzód wychodzi, przed muzyką staje, Halina w pląsach rękę mu podaje; Za nim się wkoło młodzieńcy zebrali, Nucą i biją w podkówki ze stali. Wiesław się za pas ujął ręką prawą, Zagasił wszystkich poważną postawą, W skrzypce i basy sypnął grosza hojnie, Ojcom za stołem skłonił się przystojnie. Halina pląsa z miną uroczystą, Oburącz szatę ująwszy kwiecistą, On tupnął, głowę nachylił ku ziemi I zaczął nucić słowy takowemi:
[8]»Niechże ja lepiej nie żyję, Dziewczę, skarby moje, Jeśli kiedy oczka czyje Milsze mi nad twoje! Patrzajże mi prosto w oczy, Bo widzi Bóg w niebie, Że mi ledwo nie wyskoczy Serduszko do ciebie!
Bierze Halinę i tak wokoło, Przodkując drużbom, tańczy wesoło; A gdy ku skrzypcom znowu powróci, Staje i w pląsach tak dalej nuci:
»Czemuż ja w proszowskiej ziemi Małe zaznał dziecię? Byłbym między krakowskiemi Najszczęśliwszy w świecie! Krew, nie woda, ludźmi włada, Bo któż sercem rządzi? Człowiek pragnie i układa, A wszystko Bóg sądzi«.
Halina w pląsach przed nim ucieka, On, w ręce bijąc, goni z daleka. A gdy dogoni, z ujętą wróci, Staje i w pląsach tak dalej nuci:
»Nie uciekaj, dziewczę lube, Moje sto tysięcy! Dogonię ja moją zgubę I nie puszczę więcej!
Krąży ptaszek w szumnym lesie, Gałązek się czepia, Aż dognany, piórka niesie, Gniazdeczko ulepia«.
[9]Sam teraz w pląsach przed druchną stroni, A ona za nim poskocznie goni, I, dogoniony, gdy znowu wróci, Staje i w pląsach tak przed nią nuci:
»Gospodarzu, nie dasz wiary, Jak konie opłacę: Wydałem ja twe talary, Moje serce stracę.
Grajcie, skrzypki, bo się smucę W opłakanym stanie; Z konikami ja powrócę, Serce się zostanie«[6].
Dłoń mu podała, a on wokoło, Przodkując drużbom, tańczy wesoło, A gdy do nowej piosneczki stanie, Skrzypek drzemiący zakończył granie. Na to Halina, zapłoniona cała, Między teścine za stół uciekała; Wiesław staroście i matkom się kłania; Słychać wokoło pokątne szemrania. Długo się Wiesław gościnnie weselił, Już się też dzionek nad górami bielił; Pożegnał wszystkich w zasmuconym stanie, Wciąż mając w uszach i śpiewki i granie; W sercu niepokój, a myśli jedynie Krążą niewolne przy pięknej Halinie.

Pospieszał Wiesław i lasem i polem, Ale się ostać nie może przed bólem: Bo kiedy miłość raz w sercu osiędzie, Daremny namysł i rozsądek będzie. Przeto, co myślał, co czynić przystało, Stanowi wyznać otwarcie i śmiało.
Oczekiwany, wjechał do podwórka, Wybiegł Stanisław, i matka, i córka, Głaszczą koniki i wiążą u płotu, Cieszą się wszyscy z prędkiego powrotu, Z taniości kupna i koników radzi; Sam je Stanisław do stajni prowadzi, Rychłą wieczerzę rozkazuje matce. Skoro milczący Wiesław usiadł w chatce, Matka go z córką o zdrowie pytały; Milcząc, Bronice dał gościniec[7] mały.
Przybył też razem i sąsiad ciekawy, Dobry do rady, dobry do zabawy, Jan, co za stołem niejednym już siadał, Jak mądrze myślał, tak i prawdę gadał. Ale się wszystkim dziwno wydawało, Że Wiesław smutny i mówi tak mało. Wszedł i gospodarz, do stołu zasiedli, Skromną wieczerzę przy rozmowach jedli; Matka zaś oka nie spuści z Wiesława, Dziwną w nim jakąś odmianę poznawa: [11]»Powiedz nam, mówi, co tobie się stało, Że smutny siedzisz i mówisz tak mało? Milczący zawsze sam sobie zaszkodzi, Nigdy młodemu skrytość się nie godzi«.
On spuścił oczy, wstydem się zapłonił, Stanisławowi do nóg się pokłonił I zaczął mówić słowy takowemi: »Prawda, że szczerze trzeba ze starszymi, Oni porywczej młodości wybaczą I mądrą radę zawsze podać raczą.
Czemużem w domu nie został na wieki, Wdzięczny łask tylu i waszej opieki? Przy waszym pługu chodziłbym spokojny, Anibym zaznał trudnej z sercem wojny; Lecz darmo człowiek sam o sobie radzi, Inaczej myśli Bóg o swej czeladzi; Prędki, bez wieści spada wyrok Boski. Na mojej drodze, pośród jednej wioski Poznałem druchnę, której wdzięk uroczy Zabrał mi serce i zniewolił oczy, I tyle sprawił, że odtąd jedynie Sercem i duszą jestem przy Halinie.
Ojcowie moi już królują w niebie, Wyście sierotę przyjęli do siebie, Nie żałowali ni trosków[8] ni chleba, Uczyli pracy i bojaźni nieba; [12]Dziś jedynaczkę córkę w swojej chacie Dla mnie w zamęźcie i z wianem chowacie. Jeszcze—mówicie—byłem dzieckiem małem, Gdy ją w tych kątach sobie kołysałem. Ni mię niewdzięczność, ani harda dusza Odkryć przed wami tę boleść przymusza, Ale mi rada niedościgła w niebie Was każe smucić, a zawstydzić siebie. Puśćcież mię, puśćcie z rękoma gołemi! Pracować będę pomiędzy obcymi; Bo bez Haliny nic już nie zarobię, Niezdatny ludziom i niemiły sobie, Prędkobym znalazł koniec życiu memu. Pobłogosławić chciejcież więc biednemu, Bo ten przed nędzą nigdzie się nie schroni, Kogo przekleństwo dobroczyńców goni. Sprawcie, Bóg za to niech będzie nad wami!«
Tu Bronisława zalała się łzami; Bronika patrzy dużemi oczyma, Ciekawość tylko na jej ustach trzyma Uśmiech pustoty; ale gdy ujrzała, Ze tu i Wiesław i matka płakała, Wnet Bronisławę objęła za szyję I łzy niewinne na jej łonie kryje.
Stanisław, milcząc, podparł siwą głowę I po ojcowsku rzekł słowa takowe: »Kiedy twój ojciec żegnał ziemskie życie, Ciebie mi oddał, jak za własne dziecię; Tak cię też kocham—i widzi Bóg w niebie, Że nic milszego nie miałem nad ciebie;
[13]A ty, niepomny, że mię starość gniecie, Chcesz na przygody puszczać się po świecie, Chcesz mię opuścić za to, żem cię chował, Żem tobie córkę i dom mój hodował? Nieszczęście wniesiesz do każdego domu, Gdy mnie zostawisz śród żalu i sromu; Młody, niebaczną wziąłeś przed się drogę, Ja cię przeżegnać[9], ja puścić nie mogę!«
Tu żona, płacząc, wyszła za próg chatki, Bo czuła razem srom i miłość matki; Za nią Bronika z trwogą i łzą w oku. Wiesław, twarz kryjąc, stał kornie na boku. Płakali wszyscy, Jan milczący siedział, Gdy się namyślił, tak mądrze powiedział: »Stary młodemu wyrozumieć nie chce, Młodego nowość i swoboda łechce; Zwiąż go miłością i osyp go zbiorem, On dalej patrzy, bo mu świat otworem; Nieszczęściem jemu najmilsza niewola. Tak i na wiosnę ptak okrąża pola, Płochy i dumny, ufny w siłę młodą, Rzeki i skały przebywa z swobodą, Aż miłym głosem zwabiony—zostaje I odtąd jedne zamieszkuje gaje, Gdzie lube szczęście i pokój znachodzi. Te prawa mają, tę naturę młodzi! Za nic już wszystko, gdy na całe życie Wolną mu teraz drogę zagrodzicie. Nie w nim też może dla Broniki szczęście— Z woli ma płynąć niewolne zamęźcie; [14]Jako kwiat, córka obcej ręki czeka, I traf młodzieńca przyniesie z daleka; Dlatego dajcie wolność Wiesławowi, O własnem szczęściu niechaj sam stanowi!«
Na to Stanisław: »Mądrze wy mówicie, Ale nie znacie, co to stracić dziecię; Dlaczego ojciec w troskach życie trawi, Czem się wiek długi utroska, ubawi, Z czem żyć nawyknie i pracować w domu, To weźmie przybysz, nieznany nikomu; Weźmie dobytek, krwawo dochowany, Gołe i głuche zostawuje ściany, Gdzie zapomnieni, samotne łzy sączą, Gdy córkę z obcym obowiązki łączą; Przeto już z dawna były myśli moje, Bym ich przy sobie połączył oboje, Ażeby matka kiedyś, po mej stracie, Teścinej w obcej nie służyła chacie; Lecz myśli niczem, gdy Bóg nie dozwoli; Przeto Wiesławie, zostawiam twej woli: Uprośże Jana, wezwij jego rady; Może sam z tobą uda się na zwiady. Może się wszystko inaczej wyświeci: Co z wiatrem przyszło, to z wiatrem przeleci. Lecz jeśli przyszła serce tobie święci, Jeśli rodziny poznasz dobre chęci, Uproś sąsiada, niechaj zacznie swaty. Jak syn synową, przywiedź mi do chaty«.

Idzie Jan z tęsknym Wiesławem na zwiady, Wiesław daleko przed nim znaczy ślady, Bo go i miłość i młodzieńcza siła Przez góry, doły, prędzej prowadziła; A kiedy przyszli, gdzie mieszkała córka, Taką pieśń nucą za płotem podwórka:
Kwiatami grzęda osnuta, Kwitnie rozmaryn i ruta; Na okienku wianek leży, Jest tu córka dla młodzieży.
Przyjdzie młodzian z obcych błoni Ojcu, matce się pokłoni; Zerwie panna swoje kwiaty, Do teściowej pójdzie chaty.
Raz ostatni, rozmaryny, Uwieńczycie skroń dziewczyny! Zielona ruto na grzędzie[10], Nikt cię polewać nie będzie!
Schludna chatka, choć uboga, Za rządnością pomoc Boga. Skrzeczy sroka na jaworze[11], Panna stroi się w komorze.
Otwierajcie! przyszli goście, I ochoczo w dom zaproście; [16]Chociaż obcym, bądźcie radzi, Dobra nas tu chęć prowadzi«[12].
Wyjrzała oknem od kądzieli matka. Skrzypła zapora, otwarła się chatka, Wszedł Jan sędziwy, Wiesław okazały, Głową wyniosłą dosięgnął powały[13]. A matka rzekła: »Witajcie nam, goście, Siądźcie i z Bogiem dobrą wieść przynoście!« Z komory wyszła Halina z rumieńcem, Skłoniła głowę przed znanym młodzieńcem, A Jan powiedział: »Oj! widzę, że godne I starca drogi lica tak urodne«. Kiedy Halina słyszy taką mowę, Rumianych wdzięków przybyło połowę; Koszyk podróżny zdejmuje z młodziana, Bierze i laskę sędziwego Jana, Wnet czystą ławkę do stołu przynosi, A matka gości do spoczynku prosi; Mówi do ucha wstydliwej Halinie: Niech się roznieci ogień na kominie, Niech będzie rychło wieczerza gotowa!«
Jan, gdy odpoczął, w te przemówił słowa: »Wszak gospodyni przez to nie obrażę, Czyniąc, co dawny obyczaj nam każe; Ojców zwyczaje toć krewieństwo nasze. Przeto, Wiesławie, daj z koszyka flaszę, A gospodyni kubka nam udzieli. Miernie użyty trunek rozweseli, [17]Śmielszemi czyni ukrywane chęci Serce roztkliwi i na jaw wyświęci; A jak oblicze oglądamy w zdroju, Tak dusza wiernie wyda się w napoju. Pszczółki na ziemi pierwsze gospodynie, One po całej opatrznej krainie Zbiorów szukały; ochronne przy zgodzie, Wzbudziły przemysł i w ludzkim narodzie; A jak na wiosnę gospodarna pszczoła, Gdy się sad bieli i wonieją zioła, Niesie w ul siostrze uzbierane miody: Tak niesie młodzian z rodzinnej zagrody Kubek słodyczy przy życzliwej chęci Tej, której serce niewolne poświęci. Bo równa pszczole jest miłość wieśniacza: Słodycz i zgodę i pracę oznacza«. Podała matka kubek na te słowa. Poszła do serca wszystkim Jana mowa; Bóg go też wielkim rozumem obdarzył, Już on niejedną rodzinę skojarzył, Starostą bywa na każdem weselu, I chrzestnym ojcem zwą go w domach wielu. Przeto, gdziekolwiek przyjdzie w odwiedziny, Jest jakby w domu u swojej rodziny. W podany kubek nalał Wiesław miodu: »Przyjmij tę kroplę z obcego ogrodu, Piękna Halino, jak tobie słodyczy Na całe życie serce moje życzy«.
Na to Halina pytającem okiem Patrzy na matkę; odwrócona bokiem, Białe odzienie zarzuca na głowę, Tak zasłoniona, wypija połowę, [18]Połowę Wiesław wypełnił aż do dna; A jako zorza wśród lata pogodna, Rumianym wstydem jaśniała Halina. Jan dziewosłęby w te słowa zaczyna: »Kiedy tak córka chęć życzliwą dzieli, Już do was, matko, mówić mię ośmieli, Gdzie młodzież idzie za serdeczną władzą, Niech ją z namysłem starsi doprowadzą; Młodość nie widzi, przyszłości nie bada, Jako w kochaniu, ufność w losie składa; A to oddzielne, nieprzyjazne rzeczy! Szczęście więc starsi muszą mieć na pieczy: Wszystko opatrzyć, w szczerości pogadać, A zresztą ufność na Bogu zakładać. Zacnego domu widzicie tu syna; Chociaż pod ziemią śpi jego rodzina, Ma przecie ojców, co, litością zdjęci, Mając kumostwa powinność w pamięci, Nie żałowali dla sieroty chleba, Uczyli pracy i bojaźni nieba; Sprawiał się godnie, że go synem zowią I część chudoby dla niego stanowią[14]. Nie jestci u nich gospodarstwo liche, Praca sierpowa nie idzie pod wichę[15], Co tydzień wniesie, nie straci niedziela, Bóg też pomocy rządności udziela: Czystą pszenicę czarna niesie rola, Wełniste owce zabielają pola, [19]W schludnej stajence bydełko się chowa, A cztery konie jadą do Krakowa. Z ich to ramienia do was ja przychodzę; Poznał się Wiesław z Haliną na drodze, Jak pewno wiecie, i ojcom wyjawił, Że swoje serce w jej sercu zostawił. Na to Stanisław rzekł mu słowem takiem: »Jesteś mi, prawda, w domu jedynakiem, Lecz, jeśli miła serce tobie święci, Jeśli rodziny poznasz dobre chęci: Uprośże Jana, niechaj zacznie swaty, Jak syn synową, przywiedź mi do chaty«. Te słowa, matko, wiernie wam odnoszę I w imię ojców o córkę was proszę; Niechaj Bóg dobre rodziny jednoczy! Nie chcę młodego wychwalać wam w oczy, Często pochwała, choć i słuszna, szkodzi, Bo lepiej, kiedy nie znają się młodzi; Zawcześnie już się u celu być mienią, Raz pochwaleni, przestrogi nie cenią. Choć pracowity, choć pokorny w domu, Bywał i Wiesław szpakiem[16] pokryjomu: Zajechać drogę, choćby wojewodzie, Rej nad muzyką prowadzić w gospodzie, Z karczmy rozpędzać cesarskie wojaki[17], Wyśmiać wędrownym góralom chodaki[18], [20]Toć były jego dotąd obyczaje! Młodemu wszystko zarówno się zdaje: Bo jak na wiosnę pędzi potok w biegu, Pieni się, szumi i wylewa z brzegu, Aż dalej cicho upływa w korycie,— Tak młodzian, siłą udarzon obficie, Musi wyszumieć, aż w troskach stateczny[19], Jak jabłoń, z czasem traci kwiat zbyteczny. Zna Wiesław łaskę i niełaskę nieba, Kto użył biedy—poznał cenę chleba. Zawsze też dobra i stateczna żona Resztę wychowu w młodzianie dokona; Douczy myśleć, jak dobytek zbierać, Jak się na przyszłość zwodliwą ozierać. To wam powiadam o moim Wiesławie, Bom mu był świadkiem od dzieciństwa prawie«.—
Bacznie Halina, stojąca na boku, Śledziła prawdę w Wiesławowem oku; Jan, mówiąc prawdę, wiedział, że nie ranił: Dziewczęta lubią błędy, które ganił. Ale łza błysła w źrenicy młodziana, Potem się nizko skłonił do nóg Jana, Skłonił się matce, milcząc, pełen sromu; I było długie pomilczenie w domu. Wtenczas Halinie równie łzy wytrysły. Jako na wiosnę nad brzegami Wisły, Gdy wonny deszczyk obłoki wyleją, Kwiaty zroszone błyszczą się nadzieją, A razem słońce za górami świeci— Tak, gdy z otuchą łzy roniły dzieci, [21]Jan z matką na nie poglądali z boku, Miła pogoda jaśniała im w oku. Rzewniło matkę niespodziane szczęście, Lecz nie Halinie bogate zamęźcie, Która, sierota, bez ojca i matki, Wiana nie miała, ni rodzinnej chatki! W szczerości zatem, jak każe sumienie, Takie Janowi czyni oświadczenie: »Jest Bóg widzący na niebieskim dworze, Doświadcza ludzi w szczęściu i pokorze, Czy kogo zniży, czy w górze osadzi, Wgląda, jak wszędzie człowiek sobie radzi. Halina moja, co w ubogim bycie Przepracowała dotąd ze mną życie, Nie wierzy słońcu, które niespodzianie Przed nasze teraz zabłysło mieszkanie; Na stan jej nizki wysoka jagoda, Nie dla sieroty jest kmiecia zagroda; Bo nie ma ojców, ani przyjacieli, Aby o wianie dla niej pomyśleli. Przeto, młodzieńcze! niech cię Bóg poświęci Za dobre serce i życzliwe chęci! Teraz usłyszcie o losie Haliny I to do waszej odnieście rodziny. Gdy się los zawziął na polską Koronę, Szedł i mąż z kosą z braćmi na obronę I już nie wrócił. Obcy bez litości Grabili dwory, zapalali włości; Doznał, co trwoga, kto pomni te czasy! Starcy i matki pokryli się w lasy, Ale i w lesie płoną ogniem sosny; Byłci to widok straszny i żałosny, [22]Gdy ta ostatnia gorzała uchrona. Milami wielka rozciągła się łuna, Dzieci i żony błądziły tłumami; Przy drodze na to patrzałam ze łzami, A że mi dziecię zastąpiło drogę, Do serca, płacząc, tuląc, jako mogę, Pytam o imię, rodzinę, mieszkanie, Ale daremna prośba i pytanie: Dziecię zaledwo znało swoje imię; Mówiło tylko, że w okropnym dymie Nieznani ludzie wiedli je do lasu.— Więcej nic nie wiem aż do tego czasu. Ja, niegdyś matka, pamiętna na Boga, Wzięłam sierotę, choć sama uboga; Podjęłam troski, lecz była ich godna, Wyrosła zdrowa, pracowna, urodna. Obiedwie teraz pracujem na siebie, W jednych żyjemy troskach i potrzebie, Pracą łagodząc ubóstwo uporne, W cudzej zagrodzie siedzimy komorne, Bez skiby ziemi. Jałówka, dwie krówek, Kilka owieczek—cały nasz dochówek. W lecie sąsiadom pracujem przy żniwie, Zato nam zagon odstąpią na niwie. Tak len siejemy, a wieczorna przędza Resztę domowej potrzeby opędza. Brzmią tu wesela na każde zapusty, Lecz to nie dla niej,—nie dla niej odpusty, Na których dziewkom kupują pierścienie; Tam, gdzie stodoły i bogate mienie, Tam zalotnicy. Nie zwabi młodziana [23]Przybysza córka[20], bez ojców i wiana; Jak była dotąd niebieska opieka, Tak przeznaczenia u Boga niech czeka; Ufam, że póki niemoc mię nie strawi, Już mię Halina samą nie zostawi«.
Na to Halinie łza z oczu wytryska, Klęka przed matką i kolana ściska: »O miła matko! tyś mi moje wiano! Choćby mi góry złociste dawano, Choćbym mieszkała w malowanym dworze, Jedwabne szaty chowała w komorze, Tobym bez ciebie przepłakała życie«.
Tak się ścisnęły, lejąc łzy obficie. A Jan milczący bacznie radość chowa. Wykraść się chciały niecierpliwe słowa, Bo dusza pełną była ważnych myśli; Na twarzy tylko wesele się kreśli. Chciał mówić Wiesław, ale go Jan bacznie Ostrzega cicho i tak mówić zacznie:
»Ważne mi, ważne zwiastują się rzeczy! Jest Bóg, co ludzkie sprawy ma na pieczy, Chwała mu wieczna!—Mila gospodyni Niechaj z ufnością, co powiem, uczyni, Bo z serca idzie szczera moja rada: Uproście koni z wozem u sąsiada. A tę życzliwość hojnie mu wrócimy, Bo wszyscy w drogę wybrać się musimy. Szczęścia spólnego wybiła godzina: Pozna Halinę Wiesława rodzina.

Wartko wóz toczą parskające konie, Mijają bory, i mostki, i błonie, Cała drużyna siedzi zadumana. Wesołość tylko nie opuszcza Jana: Bo radość w sercu utajoną żywi, Że dwie rodziny wrychle uszczęśliwi.
Przydrożne lipy długie ścielą cienie, Gore nad lasem niebieskie sklepienie, I rzeźwą wonią tchnie wieczór pogodny. Jest blizko drogi gościniec wygodny, Tam każą stanąć, bo choć wioska blizka, Jednak ją dzielą zarosłe stawiska. Przeto, nim wokół jadący okrąży, Pieszy ścieżkami trzykroć pierwej zdąży. Idą więc wszyscy ścieżkami wesoło, A wóz pył wznosi, okrążając koło. Dziwnie Haliny twarz się uwesela, Swawolna, więcej mówić się ośmiela. Przebyli kładki i zaczepne[21] krzewy; Z błoni pastusze ozwały się śpiewy, Które jej bardzo do serca trafiły: Tak na weselu nucił Wiesław miły. A Jan uważnie pogląda w jej lica, Czy jej nie będzie znaną okolica. Wtem uroczyście od kościelnej wieży Dzwon na modlitwę głos po rosie szerzy Pobożnie wszyscy padli na kolana; A twarz Haliny, od zorzy oblana, [25]Podobną była do twarzy anioła— Ale tęsknocie wytrzymać nie zdoła, Do dziwnych marzeń głos dzwonka ją skłonił, I słodki smutek kilka łez wyronił. A idąc dalej, na wzgórku stanęli; Już tylko wioskę jedno błonie dzieli, Z którego, krzycząc, swawolne pachołki Spędzają na most i krówki i wołki.
Skrzypią z ról czarnych wracające pługi, A cała wioska, jako ogród długi, W kwitnących sadach nizkie strzechy kryje, Z których dym kręty ku niebu się wije. A stary kościół z blaszanymi szczyty Ponad wsią błyszczy, lipami zakryty. Wieża, z której dzwon o milę donosi, Już pogrzeb piątym pokoleniom głosi. Gdy tak na wszystkie poglądają strony, Jan się zapytał, na laskę schylony: »Jak ci się zdaje to nasze siedlisko? Chata Wiesława już tu bardzo blizko«. Ale Halina w jedną patrzy stronę; Bijące łono, usta otworzone Poznać dawały wielkie zadumienie, Błogie się w serce cisnęło wspomnienie. Nie mogła mówić, bo w takowym stanie Każdy jej oddech zajmowało łkanie.
Dalej przy miedzy, naprzeciwko chaty Stoi krzyż Pański, pochylony z laty, Wokoło wierzby i zielona trawka; Tam wiejskich dzieci niedzielna zabawka. Tu już Halina pada na kolana, W dłonie uderza i mówi do Jana: [26]»Mocny mój Boże! toż moja rodzina! Gdzie moja matka, gdzie matka jedyna? Jeśli już w grobie, na grób jej pójść muszę, Stęsknioną do niej niech wypłaczę duszę! Tu się bawiłam, tu zbierałam kwiaty, Ale nie widzę rodzicielskiej chaty: Bo tu inaczej wszystko dawniej stało, Nie tak, jak mi się w pamięci zjawiało«.
Tu Jan o ziemię kij i czapkę rzucił, Klęknął i pod krzyż łzawe oko zwrócił. »Tu najprzód, rzecze, na kolana padaj, Tu już nie pytaj, ale dzięki składaj! Widzisz tę ziemię, jak jest wydeptana? Twoja to matka, matka żałowana, W modłach za tobą tak ją wyklęczała; Bóg nas doświadcza, Bogu zawsze chwała! Bóg litościwy i ciebie ratował, I ojców twoich przy zdrowiu zachował; Wzmogli się znowu po niszczącym boju, Z sierotą dzielą owoce pokoju. Chatkę i córkę stracili w potrzebie, Dziś w nowej chacie uściskają ciebie«.
Klękła Halina, Wiesław za Haliną, A zamiast modłów łzy im z oczu płyną; Łzy, które czystsze od rosy wyleli, Które, jak perły, liczyli anieli; A kiedy wstała, już uczuć nie kryje, Ściska Wiesława i Jana za szyje. Weszli w podwórko, lecz ojców nie było. Patrzy Halina, co się, odmieniło.
Spokojnie ojców od pola czekali, Aby Halinie wypoczynek dali. Już też Stanisław idzie z łąki z kosą, Idzie i żona, konicz krówkom niosą; Najprzód z bławatem szła Bronika mała, Gości w podwórku ojcom wskazywała. Chciał Jan, by Wiesław naprzeciw pośpieszył, Aby wprzód matkę szczęśliwą ucieszył.
Jak się witała rodzina złączona, Jedno drugiemu oddając do łona; Jakie pytania, dzięki, odpowiedzi, Jako się zbiegli ciekawi sąsiedzi; Jako Bronika starszą siostrę ściska, Nie znając straty, a czując, co zyska— Tego wam, moi mili towarzysze, Jakobym pragnął, nigdy nie opiszę! Na tem więc kończę, bo wy, co czujecie, Lepiej to sobie w sercu opowiecie.
DOBRANOC WIESŁAWOWI.
Uśnij mi, uśnij, Wiesławie drogi! Da tobie miłe spocznienie Spokojne twoje sumienie, Bo cnocie zawsze sen błogi.
Niechaj pies wierny przed twemi wroty Odstrasza z dala złych ludzi; Niech ranny kogut cię budzi Do szczęsnej w polu roboty.
Niech pod twe dachy jaskółka z rana Z gościną szczęście przynosi; Niech zawsze dobry czas głosi Na żęcie kłosów i siana.
Z góry obłoki, co leją wody, Nie miną nigdy twych błoni; Niech kwiatem ogród twój woni, I liczne mnożą się trzody.
Na jawie twoje myśli jedyne Niech we śnie ciebie upoją! Śnij sobie, jakbyś już twoją We wrota przywiózł Halinę.
Czytaj z jej twarzy lube dumanie, Gdy, ufna w miłej ozdobie, Rozważać będzie przy tobie Już wieczne z tobą mieszkanie.
Żyjcież oboje długo weseli, Na szczęście tęskność już zamień, Bo serce cięży, jak kamień, Dopóki nikt go nie dzieli.
Śnij szczęście, które zakładasz skromnie! A jeśli przyjaźń, prostota I marzy ci się ochota, Niech ci się zaśni i ... o mnie!

Kochana Wandziu, nie pisałem do Ciebie przez kilka pierwszych dni po przyjeździe; spodziewam się, że nie masz mi tego za złe i rozumiesz, żem doprawdy czasu na listy nie miał. Chodziłem już ogromnie dużo i pobieżnie zwiedziłem prawie całe miasto. Nie będę Ci tego opisywał, bo wiesz, że nie lubię się nad takiemi rzeczami rozwodzić. Od dwóch dni jestem zainternowany w domu, bo przyplątał mi się ohydny katar z bólem głowy i całym szeregiem innych roskoszy; wszystkiemu winien tutejszy miły klimat. Kiedym przyjechał przed tygodniem, było coś koło 0°, później nagle podskoczyło do 20° i jest znowu najzupełniejsza wiosna. Uwięzienie w domu jest mi tem przykrzejsze, że mieszkam dotąd u Turskiego, a jego pokoik jest tak mały, iż trudno się we dwóch tutaj obrócić. Rozumiesz, jak to drażni, gdy za każdym ruchem w dosłownem znaczeniu tego [Str. 4] słowa trzeba o coś potrącać; a mebli znów nie jest tak wiele: łóżko, stół, półka na książki, umywalnia i nieodzowny tu zawsze kominek—marmurowy, szykowny,—na którym się nigdy nb. nie pali.

Turski nie wiele się zmienił od tego czasu, kiedy przychodził do mnie w Warszawie. Nie urósł, nie zmężniał, taksamo zawsze łagodny i spokojny, że tą powagą do rozpaczy przyprowadzić może. Zastałem go w usposobieniu o wiele weselszem, niż to z jego listów wnosić można było. Sądzę, że dużo przesadzał, choć doprawdy bieda rzeczywiście dawała mu się we znaki. Czy miał jakie inne zgryzoty jeszcze, nie wiem. Kilkoletnie oddalenie okropnie nas rozłączyło jednak: stosunki są najprzyjaźniejsze, ale skrępowane jakieś i sztuczne. Ostatecznie, może mi się tylko źle zdaje i z biegiem czasu przyzwyczaimy się do siebie, choć wątpię, czy dojdziemy kiedykolwiek do takiej zażyłości, w jakiej byłem w ostatnich czasach z Bolesławem. Oczywiście, ten nie pisał do mnie i nie wiem zupełnie, co się z nim dzieje.

Z dawnych znajomych prócz Turskiego jest tu jeszcze Poliński; przyjechał coś miesiąc przedemną i miał już zabrać się do pracy, ale nic nie robi dotąd; chodzi po mieście i uczy się niby po francusku. Poznałem kilka osób nowych, przeważnie studentów, którzy się stołują w tej [Str. 5] samej, co my restauracyi—nb. podłej, która tylko dla tego do cna nas nie struje, że daje porcye mikroskopowo-homeopatyczne. Byliśmy też z wizytą u dwóch »koleżanek«—ma to pewien swój urok, choć o tej szpetocie, nie widząc, trudno mieć pojęcie. Te, których nie znam jeszcze, mają być nie lepsze.

Wobec stanu mego nosa i gardła, nie wiem, czy uda mi się wziąć do roboty przed Nowym Rokiem. Turski opowiada mi niestworzone rzeczy o trudnościach, które przezwyciężyć trzeba, aby się gdziekolwiekbądź dostać; taki ma być natłok po wszystkich pracowniach. Pewno przesadza, jak zawsze. Chociaż do nauki Paryż nie jest stosownem miejscem—zwłaszcza dla nas barbarzyńców. Taki tu wir, gwar, taka moc rzeczy nowych, których się nie widziało, takie mnóstwo rozrywek, znajomości, że trzeba żelaznej woli, aby nad sobą odrazu zapanować i do pracy się zaprzągnąć. Zdaje się, że moja »żelazna« wola będzie pochodziła z braku »złotej« monety. Niestety, tylko takie alchemiczne cuda dziś się dzieją. A Paryż jest drogi piekielnie. Tu się czuje ten dreszcz złota.

—Muszę urwać ten list, bo przyszedł właśnie Turski z Polińskim i postanowili mię wyciągnąć z wizytą do jakiejś nowej koleżanki, która przed tygodniem tu przybyła z Lublina; mieszka jeszcze na drugim końcu Paryża na [Str. 6] Montmartre. Turski zaręcza, że podróż na Montmartre jest najlepszym środkiem na katar. Kończę więc—bo i tak już nic nie mam do doniesienia i proszę Cię, abyś odpisała natychmiast.

Nie rozumiem, czemu się Turski tak zachwycał tą lubelską koleżanką. Zdaje się, że szło mu o to, aby mię wyciągnąć z domu i samemu później nie wracać. Wcale nie jest ładna, choć rzeczywiście ma miłą, dobrą twarz, a że jest samotna jeszcze i nie ma znajomych, przyjmuje nas z otwartemi ramionami. Byliśmy tam i wczoraj, gdyż ona lęka się chodzić po Paryżu sama, choć umie nieźle po francusku. Oprowadzaliśmy ją po mieście, i to byłoby znośne, gdyby nie trwało zbyt długo. Zabawna dziewczyna: przyjechała niby studyować medycynę; zaprowadziliśmy więc ją najpierw do szkoły medycznej, do prosektoryum. Rzeczywiście panuje tam straszny zaduch, bo sala jest mała i źle przewietrzana. Stoły drewniane i niepodobna nigdy porządnie ich oczyścić. Rozćwiertowany trup sprawił na niej tak straszne wrażenie, że trzeba [Str. 7] ją było czemprędzej wyprowadzić. Przez kilka godzin nie mogła się uspokoić. Postanowiła też odrazu, że porzuci medycynę i przeniesie się do Sorbonny na nauki przyrodnicze. Ja radziłem jej, żeby się wstrzymała z zapisem, bo panieńskim zwyczajem skończy zapewne na literaturze.

Jutro, jako człowiek jeszcze bez zajęcia, umówiłem się, że pójdę z nią załatwiać sprawunki. Musimy wyszukać nowe mieszkanie dla niej w dzielnicy studenckiej, kupić meble i tysiące innych drobiazgów. Nie miałem wielkiej ochoty na ten spacer, bo niewiele mam już pieniędzy, ale niepodobna było się wymówić.

Dnia 16 grudnia.

Dobrze, że Turskiego nie było już w domu, kiedym powrócił. Byłby to koniec naszej znajomości i przyjaźni. Jestem na niego tak zły, że gdybym się nie wstydził sam siebie, wyrządziłbym mu chętnie jaką przykrość. Zły jestem tem więcej, że ta cała tak drobna w istocie rzeczy sprawa, tak mocno mię obeszła. Do wielu zawodów przybył jeszcze jeden; dlaczegóż ten właśnie gniewa mię więcej od innych? Trzeba raz na zawsze pamiętać, że wyzysk jest pierwotną zasadniczą formą, w której się odciskają wszystkie na świecie stosunki.

[Str. 8] Zimne ciało pochłania z gorętszego ciepło, elektryczny ładunek znika rozszarpany przez sąsiadów. Tu rabunek trwa jedną chwilę; ale wśród ludzi, którzy sami mogą się nanowo rozgrzewać i elektryzować, wyzysk ten przeciąga się żywiołowo, bez końca. Jakikolwiek stosunek wziąć, zawsze jedna strona kocha więcej, druga więcej korzysta. Tak chce fizyka.

Tylko po co ten fałsz: narzekania w listach, skargi na samotność duchową, prośby, abym przyjechał. Dlaczego kłamać przed innymi i przed sobą, dlaczego łudzić się nazwami uczuć, których nie ma? Gdyby nie nazwy, które są symbolami, uczucia nasze nie różniłyby się wiele od uczuć ślimaka lub pająka.

Wczoraj nie miałem najmniejszej ochoty wychodzić wieczorem po obiedzie. Niezupełnie pozbyłem się jeszcze bólu głowy. Chciałem zresztą pomówić trochę z Turskim, bo w istocie rzeczy nie wiem, co on robi, nad czem pracuje, jakie są jego plany. Tymczasem Turski uparł się koniecznie, aby iść odwiedzić Zaleską, tę nową lubelską koleżankę—»bo ona jest sama i potrzebuje życzliwej opieki i towarzystwa«. Namawiałem go, żeby został, ale on uparł się dlatego, że z »zasady nie zmienia swych postanowień«. Czy taki koźli upór nie może do rozpaczy doprowadzić? Naturalnie i ja się zaciąłem, dysputa stała się ostrą. Turski wyszedł,

[Str. 9] trzasnąwszy drzwiami, a ja zostałem sam. Byłem tak zirytowany kłótnią, że niepodobna mi było czemkolwiek się zająć; zresztą, jak czytać przy lampie, w której zabrakło nafty! Ogarnęła mię taka złość, jakgdyby Turski naumyślnie był mię zostawił bez światła. Położyłem się na łóżku, lecz nawet z bólem głowy niepodobna zasnąć o dziewiątej. Cisza jest tu straszna, bo okno wychodzi na podwórze, a w domach francuskich ogromnie spokoju pilnują. Tuż obok huczy gwarem i krzykiem Boul-Mich, a w tym pokoju nawet mysz nie zaskrobie. Zdjął mię jakiś niemiły lęk, dziwne wrażenie, które obiega po całej skórze i zewsząd w głąb się przeciska.

Zdawało mi się, że lada chwila drzwi się usuną i będzie można spojrzeć w ciemny, długi korytarz, w którym zwykle okropny przeciąg wieje. Gdziekolwiekbądź próbowałem patrzeć, po chwili musiałem zwracać oczy, aby się przekonać, że drzwi są jeszcze—choć czyniłem to bez strachu. I znosić to wszystko dlatego, że Turskiemu podobało się odwiedzać na Montmartre głupią pannę i wypalać naftę do ostatniej kropli!!

Nie mogłem wytrzymać dłużej w mieszkaniu i wyszedłem na miasto. Wszędzie tłok i wrzawa, kawiarnie przepełnione; mimo chłodnego wieczoru wszyscy siedzą na ulicy, wszędzie porozstawiane stoliki, między którymi przesuwać [Str. 10] się trzeba. Doszedłem do Sekwany, przyglądałem się różnobarwnym światełkom nanizanym, jak paciorki, na jej brzegi, ale rozdrażniała mię ta ciemność i zawróciłem na Boul-Mich. Chodziłem bez celu znudzony i zły na samotność, którą najgorzej odczuwa się w tłumie. Wreszcie po jedynastej spotkałem Polińskiego: wracał z Folies Bergéres; był zachwycony, bo widział wystawę przepysznych ciał, które przecież nie jemu się dostaną. Ale przeciętny człowiek jest już z urodzenia altruistą i gdy nie ma własnej, cieszy się rozkoszą cudzą. Przecież gdyby radość bliźniego nas bolała, to w takim Paryżu, gdzie jest tyle do wzięcia, że ciągle czegoś sobie odmawiać trzeba—jutro nie byłoby nic, prócz mordu i pożogi. Poliński nie był jednak doskonałym altruistą, bo zapragnął czegoś i dla siebie i namówił mię, abyśmy poszli »na piwo« do Café d'Harcourt. Mnóstwo studentów i drugie tyle dziewczyn »étudiantes«, nb. o wiele ładniejszych od tych prawdziwych »studentek«, których my do Paryża dostarczamy... Poliński odnalazł jakąś znajomą swoją Jeanne, ta sprowadziła swą koleżankę »Gabrielle« i zaczęliśmy się bawić—po francusku t. j. gadać tysiące głupstw w mniej lub więcej swobodnej pozie, popijając kufelkiem piwa. Potem biegaliśmy po bulwarze, śpiewając: »ce n'est pas de la merde ca, c'est du chocolat«, potem rozeszliśmy się parami... [Str. 11] Potem wróciliśmy do domów każdy oddzielnie, unosząc wspomnienie, a zostawiając dwa luidory, które nas »cet amour« kosztował. »Cet amour« gdyż to tutaj w potocznym języku nazywa się miłością; taksamo jak to, co u nas jest ordynarnem przekleństwem, tutaj zwie się »pocałunkiem«. To jest potęga kultury, ale my barbarzyńcy tak nie umiemy się bawić. Tak długo śpiewano nam o świętości uczucia, że przynajmniej rozpusta musi być dla nas dzikszą, bardziej szaloną i bardziej rozpasaną. Cośmy wyprawiali w Warszawie z tą Mańką modelką... I bawić się na trzeźwo—nie umiemy także, a tu się nie upija nikt.

Gabrielie jest wcale przystojna, i gdybym był więcej zmysłowy, powinienbym być zadowolony z tej świeżej znajomości. Wątpię jednak, czy ją odnowię, bo... cena. Wobec tego, co ma przeciętny student-Francuz, my jesteśmy nędzarzami.

Tymczasem korzystam z nieobecności Turskiego, aby zapakować rzeczy i książki, bo dziś lub najdalej jutro chcę stanowczo od niego się wyprowadzić. Gdybym to robił przy nim, zacząłby mię napewne zatrzymywać, boby mu się zdawało, że jestem zagniewany i nic chcę dłużej jego gościnności. Ostatecznie miałby może racyę, ale nie chcę, aby to po mnie poznał. Właściwie są to tylko drobnostki: nie rozumiemy [Str. 12] się już tak, jakeśmy się rozumieli i znali dawniej; oto cała sprawa.

Przechodząc koło Sorbonny, spotkałem wczoraj Zaleską. Robiła mi wymówki, dlaczego nie byłem u niej razem z Turskim. Pytała o Turskiego, ale nie mogłem jej nic powiedzieć, gdyż wyprowadziłem się od niego jeszcze dzień przedtem, i od tej chwili go nie widziałem. Zaproponowała mi, aby pójść z nią do teatru, bo jest już późno, a nie wie, gdzieby Władka Turskiego znaleźć mogła. Zgodziłem się chętnie, bo chciałem widzieć teatra paryskie, a sam długobym się namyślał, aby się na wielkie bulwary wybrać. Poszliśmy do Renaissance, gdzie grywa Sarah Bernhardt. Widziałem już niejedną aktorkę—i Modrzejewską i Duze, ale żadna z nich mierzyć się z nią nie może. Przepyszny glos: miękki, potoczysty, melodyjny. Mogłaby stać bez ruchu i mówić tylko, a byłaby to już nieporównana gra. Najpierwsza aktorka świata.

Moja towarzyszka, jak prawdziwe dziecko barbarzyńców, wpadła w taki zachwyt, że musiałem ją wciąż powstrzymywać, aby zachowywała się spokojnie i nie przeszkadzała sąsiadom.

Po spuszczeniu zasłony była jakby nieprzytomna: [Str. 13] gwar i huk bulwarowy odurzył ją do reszty; niezmiernie zabawny miałem widok. Uparła się, żeby wziąć ją w pół, pod pachę, jak zwykle chodzi się z »etudiantkami«, i pójść z nią przez bulwary. Zaprowadziłem ją do Café Riche: olśniło to ją do reszty.

Przechadzka taka jest wcale przyjemna, przyjemniejsza może niż ta sama rozrywka z Gabryelą. Za to brak zakończenia. Cóż robić...

Kochana Wandziu, list ten piszę do Ciebie już z nowego mieszkania; od trzech dni mieszkam już sam, na rue des Ecoles 1. 72. Mam ładny pokó; na czwartem wprawdzie piętrze, ale za to widok na cały plac przed College de France prześliczny. Pokój ustronny, cichy, doskonały do pracy, ale nie wiem zupełnie, jak ta praca pójdzie. Wstęp do wszystkich bibliotek już uzyskałem i o ilem przejrzał pobieżnie katalogi, znajdę tu mnóstwo materyałów do wszystkich robót, które rozpocząłem. Zaraz po świętach, spróbuję zmusić się do systematycznych zajęć, choć nie wierzę w ich rezultat.

Pytasz mi się, czy piszę co obecnie i czy wykończę tę powieść, które; urywki Ci czytałem. Odpowiedź, znając mnie, zgadujesz dobrze. Niestety, nie piszę nic... prócz pamiętnika. [Str. 14] Ale pochodzi to nie tyle z braku czasu—jakeś wywnioskowała z pierwszego mego listu—ile z braku chęci, zapału i poprostu—mocy. Przechodzę jakieś dziwne osłabienie duchowe; chwilami zdaje mi się, że wszystko się rozsypuje we mnie; taka próżnia tworzy się w myślach. Nie wiem, czy to jest skutek tego, żem się wyrwał z otoczenia, w którem wzrosłem i do którego przywykłem—ale Paryż szalenie mię przygnębia. Tu gdzie wszystko tryska namiętnością, szałem, przepychem, wszystko wre, krąży i huczy, gdy się czuje dreszcz, który przenika i pali te trzy miliony istot ludzkich—wtedy nie można znieść tej myśli, że się nie ma nic, nic zupełnie. Nietylko o majątku mówię; ale czem jest to wszystko, co czułem lub czuć mogę, wobec ogromu, co tu na okół mnie szumi... Gdy chodzę czasem wieczorem po ulicach, to poczucie obcości, znikomości tak mię przeraża, że szarpałbym palcami kamień, aby rysę w nim wyżłobić, ślad jakiś, żem istniał.

Dobrze, żeś mi na święta nic nie przysłała, bo tu jest mnóstwo utrudnień celnych, i miałbym tylko kłopotów i wydatków bez liku. Święta prawdopodobnie spędzę w domu: tu nie obchodzą Bożego Narodzenia tak uroczyście, jak u nas. Na Wiliją mam dwa zaproszenia: jedno do panny Zaleskiej, naszej koleżanki, o której [Str. 15] bodaj, że ci wspominałem w uprzednim liście; drugie—do doktora Korzyckiego, który tu od dziesięciu przeszło lat jest osiedlony i zwykle zbiera u siebie na Wiliją towarzystwo polskie. Tam w każdym razie nie pójdę, bo nie lubię towarzystwa zupełnie obcych ludzi. Najchętniej rzeczywiście zostanę w domu.

Nie piszesz mi nic o zdrowiu swojem: zwykle zmiana pory roku Ci szkodzi, zwłaszcza, gdy przy tych słotach biegasz za lekcyami. Nie czytałem dawno »Kuryera«; nie wiem więc, jaka u was pogoda. Tu wiosna bez ustanku: sypiam przy otwartych oknach.

Odpisz mi jaknajrychlej, bo jestem zawsze niespokojny, kiedy zbyt długo nie ma od Ciebie wiadomości. Pisząc zrobisz miłosierny uczynek, bo wierzaj mi, że Paryż nie jest dla mnie dotąd wcale obiecaną ziemią wesela i rozkoszy. Przypominam Ci nowy adres (rue des Ecoles 1. 72).

Po co ja wczoraj ten list do siostry wysłałem? Nie pamiętam już dokładnie, com napisał, ale napewne za dużo. Chyba po to wspominałem [Str. 16] jej o tem rozdrażnieniu i przygnębieniu, aby dręczyć to najszlachetniejsze i jedyne zapewne przywiązanie, którego doznałem. Miłość matki ma w sobie zawsze coś zwierzęcego, jak przywiązanie samicy do płodu; miłość kochanki—to maniackie zaspokojenie potrzeby; miłość siostry dopiero jest świadomem, prawdziwie ludzkiem uczuciem, którego żadne inne zwierzę nie zna, choć wszystkie płodzą się i przyjaźnią. Rozumiem, dla czego we wszystkich pierwotnych mytach ludzkości występuje zawsze związek brata i siostry, jako naturalne, jakby od przyrody samej przeznaczone stadło.

Jestem przekonany, że list mój zmartwi Wandę do żywego. Gotowa sobie Bóg wie co o mnie wyobrażać. Ostatecznie wprawdzie nie skłamałem o swojem rozdrażnieniu, ale w każdym razie bardzo przesadziłem, bo w ogóle przecież czas upływa mi dość przyjemnie. Jestto mała, obrzydliwa nikczemność, bawiąc w Paryżu, dręczyć biedną dziewczynę pisaniem podobnych listów. Tym głupsza, że bezcelowa.

Dziś rano przyszedł do mnie Turski po raz pierwszy. Przepraszał mię bardzo, że wcześniej przyjść nie miał czasu, gdyż przygotowywał się do egzaminu i nawet wieczorem przesiadywał [Str. 17] się do egzaminu i nawet wieczorem przesiadywał w bibliotece. Do naszej zwykłej restauracyi też nie mógł przychodzić, gdyż musiał towarzyszyć Zaleskiej na obiady, a tam, gdzieśmy się stołowali, kobietom bywać nie wypada. Na tem rozmowa się urwała, gdyż właściwie nie mieliśmy sobie nic do powiedzenia. Wreszcie Turski przypomniał mi, że jestem na Wilią proszony do Zaleskiej, ale że za to muszę przyjść dziś do niej popołudniu pomagać—jako dragoman—w kupowaniu zapasów, i jako tragarz—w przynoszeniu ich do domu. Turski prosił mię, abym idąc tam wstąpił po niego, gdyż nie mając zegarka, mógłby się łatwo zasiedzieć i spóźnić. Z zachowania się Turskiego mogłem wnosić, iż zupełnie nie zdaje sobie sprawy, jak bardzo mię raził nasz dzisiejszy stosunek tak różny od dawnej przyjaźni. Rozdrażnienie moje tłomaczył sobie, jako kaprys wywołany kaszlem i katarem. I mnie dziś ten stosunek nasz mniej drażni, skoro rozstaliśmy się i widujemy się o tyle rzadziej. Ostatecznie, wszystko jedno.

Popołudniu, wybraliśmy się, jak było umówione, po sprawunki. Pierwszy raz byłem u Zaleskiej w jej nowem mieszkaniu, już w naszej dzielnicy. Przyzwyczaiła się trochę do Paryża, do życia tutejszego i nowych nieco dla niej stosunków koleżeńskich. Do Wilii nie czyni się tu wielkich przygotowań i nie ma też [Str. 18] w sklepach takiego niemiłosiernego tłoku, jak u nas: można więc było swobodnie rozmawiać. Jest to sympatyczna dziewczyna, zwłaszcza, że w niczem niepodobna do przeciętnego typu studentek. Au phisique—umie się ubrać i ma bardzo zręczne ruchy; au moral—nie ma w niej tego zacietrzewienia i cierpkości, słusznej może, ale tak niemiłej w uczących się kobietach. Chyba nie będzie długim gościem w Paryżu; jej za bardzo obojętne jest, co ma studyować, aby w ogóle miała na seryo coś robić. Zdaje mi się, że przyjechała tu, aby wydobyć się z domu i pozbyć dawnego otoczenia. Mogę się mylić zresztą, bo o tem rozmawialiśmy tylko urywanemi zdaniami.

Sprawunków zakupiliśmy tyle—niepodobna było Zaleską wyrwać od Potina—że trzeba było wziąć doróżkę, aby odwieść wszystko do domu. Zaleska pojechała z Turskim, a ja zostałem, bo nie chciało mi się tak wcześnie wracać z bulwarów na lewy brzeg. Siadłem przy stoliku w kawiarni niedaleko Opery i przyglądałem się przez kilka godzin tym tłumom, które przesypywały się bezustanku z jednego końca bulwarów na drugi. Ten tłum nie rozdrażniał mię tak, jak zwykle, lecz dziwnie jakoś kołysał, wciągał w siebie i pochłaniał. Pamiętam, że podobnego wrażenia doznawałem niegdyś, leżąc nad brzegiem morza, gdy fala, jedna za [Str. 19] drugą, bez ustanku, pchana wiatrem, którego wyczuć niepodobna było, biegła na piasek z pluskiem i tysiącem szemrzących strumyków nazad się cofała. I tu i tam nieskończoność ruchu, która pociąga i znicestwia. Wróciłem późno w nocy.

Zabawił mię dziś Poliński. Po obiedzie byłem z nim w kawiarni. W ogromnie ciężkich i zawiłych, jak zawsze, frazesach opowiadał mi—z tajemniczą miną—że mu się zdaje, jakoby Turski miał się do Zaleskiej, a i »ona na to, jak na lato«. Przestrzegał ich nawet żartobliwie słowami bajki:

Ostrożnie dzieci, wy się źle bawicie,
Dla was jest to igraszką, tu chodzi o życie.

Pyszny materyał na wujaszka z tego Polińskiego!

Poliński ogromnie lubi udawać człeka przemyślnego a znawcę dusz ludzkich—ale tu zdaje mi się, że się pomylił i puścił tylko głupią plotkę. Jak tam z panną, nic wiem: ani mię to obchodzi, ani ją znam dostatecznie, abym wiedział, jak się u niej słabość sercowa objawia, choć taki spacerek do Café-Riche kobiety zakochanej wcale nie zdradza. Ale Turskiego to [Str. 20] Poliński znów wcale nie zna. On zawsze i wszędzie lubił się opiekować, patronować komuś, jeśli sądził, że jestto potrzebne. Lubi, żeby go poważano i słuchano jego słowa i rady. Dlaczego więc i tutaj nie ma się zaopiekować, zwłaszcza, gdy ta opieka ma przecież swoje smaczne strony. W tej posusze rodaczek Zaleska doprawdy jest najprzystojniejsza, a wydaje się miłą, bo bardzo jest wdzięczna każdemu, kto ją odwiedza.

Na plotkarskiej psychologii Polińskiego zarobię dziesięć franków; zabawiliśmy się bowiem w miłosnego totalizatora: meta—pierścionek zaręczynowy na palcu, czas—Wielkanoc, stawka—dziesięć franków. Szkoda, że nie setka.

Poliński ma też być na Wilii u Zaleskiej. Będzie więc nas czworo.

Nie miałem najmniejszej ochoty pójść do Zaleskiej, a kiedym został w domu, zły jestem na siebie i żałuję tego. Wola moja składa się zawsze jakby z dwóch połów, z których jedna jest zaprzeczeniem drugiej. Jaka połowa stanie na wierzchu i wysunie się jako czyn—jestto rzeczą przypadku, przelotnego wpływu, którego nieraz nawet sam nie dostrzegam. Zarówno [Str. 21] w drobnostkach, jak i w najważniejszych sprawach—postanowienie jest dla mnie męczarnią, której nie znam równej.

Jakbądź się stało, siedzę w domu sam, a jest już po dziesiątej, a więc za późno, żeby wyjść do Zaleskiej. Mogli zresztą przysłać po mnie, jeśli byli zaniepokojeni lub jeśli im zależało rzeczywiście na mojej obecności. Niechaj się bawią... W mieście wszystko pozamykane; nawet kawiarnie zaświętowały od dziewiątej. Zresztą codziennie mam dosyć wrzawy i gazet.

Cisza, cisza... Wypełza z kątów, wylata ciężkiemi skrzydłami, potężnieje, nabrzmiewa, wznosi się jak fala i usta, oczy, głowę mi zatapia. Wszystkiemi szczelinami wchodzi do wnętrza mej istoty, rozlewa się w krwi i kościach, sączy się do serca, a dzwoni i huczy, jak muszla pusta, gdy do ucha ją przyłożyć. I nie lęka się ani szelestu kroków, gdy chodzę po pokoju, ani szmeru kartek książki, którą przerzucałem, ani dźwięku piosenki, którą próbowałem nucić—ale wchłania je w siebie, przetrawia i w ciszę taką samą, niezmąconą, przemienia... Rozpacz!

Nie chciałem iść do Zaleskiej, bo ostatecznie, cóż mię z nią i tymi wszystkimi ludźmi wiąże; ale teraz dałbym nie wiem co, aby wyrwać się z tej ciszy, mówić i słyszeć głos ludzki.

I to jest życie, młodość? Ta ohydna pustka, nicość? Chciałbym raz żyć, szaleć, płonąć, chociażby [Str. 22] cierpieć przyszło i zginąć. Ale pragnę, a nie umiem tego—lub też dla mnie innych potrzeba rozkoszy, niż te, które wszystkich sycą. Mam może za twardą duszę, aby ją zwykłe rylce rysować i rzeźbić mogły. A może tylko nie umiem czuć, nie umiem żyć i radować się życiem—bo i to jest sztuka, którą wyssać lub której nauczyć się trzeba. Cała przeszłość moja prześlizgnęła się dotąd po mnie, jak fala po głazie, nie zostawiając w swym odwrocie nic, prócz piany i szumowin. Miałem może zadowolenia i radości, ale szczęścia, tego wielkiego słonecznego szczęścia nie widziałem nigdy. A wszystko inne jest surrogatem, blichtrem, fałszem, tylko szczęście jest pięknem i prawdą. A jednak... drżało mi niegdyś w rękach serce dziewczęce, niewymownie piękne i czyste—i porzuciłem je wprzód, zanim może zdołałem się przesycić. Marzyłem o sztuce, o poezyi—i napisałem kilkadziesiąt wierszy, gdy przecież życic, samo życie powinno być pięknem. Żyć każdą iskrą krwi, każdym błyskiem duszy—to tylko jest sztuką.

Tymczasem jest cisza, cisza... Minęła już północ, a nie nadchodzi ani sen, ani znużenie, nic, prócz ciszy.

 Dzień dziesiejszy należy do najciekawszych w mojem życiu. Spotkałem Turskiego na obiedzie, siadł przy mnie. Przypomniałem mu, że [Str. 25] mamy się zejść z Polińskim i Starzewiczem w kawiarni wieczorem i iść razem na posiedzenie francuskiego towarzystwa studenckiego. Zaproszono nas, i chciałem bardzo poznać życie francuskie nieco bliżej, niż to można uczynić na ulicy. Odpowiedział mi, że musimy mu wybaczyć i iść bez jego przewodnictwa—on przecież najdawniej z nas mieszka w Paryżu—gdyż on wieczorem wybiera się do Zaleskiej. Powiadam mu pół żartem, że to zaczyna być podejrzane. A on mi na to, patrząc zabawnie w oczy: »dlaczego?«—i dodaje zwolna: przegrałeś dziesięć franków... Tak mi się wydawały dziwne mina jego, głos i ta radość cała, widoczna na twarzy, że początkowo po prostu trudno mi było z nim mówić.

Ale potem rozgadaliśmy się i miałem takie wrażenie, jakgdyby przegroda, która nas dzieliła upadła nagle i wróciły dawne czasy nieograniczonej ufności i przyjaźni. Opowiedział mi wszystko. Właściwie zakochał się jakoś nagle i niespodzianie, i już w kilka dni po moim przyjeździe nie mógł sobie dać rady z tem uczuciem, które chciał zdławić, bo nie śmiał wierzyć, aby ona go kochała. Był tak rozdrażniony, że tylko udając zupełną na wszystko obojętność, mógł jakoś ukrywać, co się z nim dzieje. Tymczasem ona kochała go już wtedy, kiedy jeszcze ledwie się znali, i płakała po nocach i uspokoić [Str. 26] się nie mogła, jeśli go przez dzień cały nie widziała. Widziałem dobrze, jak jej był za tę miłość wdzięczny. Oświadczyli się sobie w dzień wilii, po odejściu Polińskiego, tak jakoś znienacka, że trudnoby powiedzieć, kto właściwie dał początek. Przesiedzieli wtedy razem prawie do rana. Był zakochany, kochany, zaręczony, szczęśliwy. To wszystko i chyba dosyć.

Rozmawialiśmy długo, bardzo długo. Ja mówiłem nie wiele, bo tak mię nowe położenie Turskiego dziwiło, a nawet, czegom się nie spodziewał, wzruszało, że trudno mi było myśl jakąś skleić; natomiast on opowiadał bez przerwy. Naturalnie, chciał się żenić, ale nie było to możliwe prędzej niż za trzy lata, po ukończeniu studyów: czas ten jednak przeleci prędko, o tem nie ma mowy. Ona zgadzała się na wszystko, byle być z nim.

Nie spotkałem jeszcze w życiu człowieka tak uradowanego: radował się w nim doprawdy każdy atom krwi. I czegóż w radości tej nie było: miłość, wdzięczność, nadzieja, duma, szczęście, wszystko!

To jednak niezwykły charakter jest Władek Turski. Wśród nas, którzy z rodzinnego domu nie dostajemy nic, prócz banalnych przepisów, a z życia bierzemy tylko to, co na wierzchu najdostępniejsze, on rzeczywiście sprawia wrażenie arystokratycznego dziecka, które się urodziło [Str. 27] w wysokich komnatach i w kołysce słyszało nie jęk nianiek, lecz organy. Co ten człowiek już stracił, a ileż mu jeszcze pozostało! Szmat za szmatem wyrwał z siebie wiarę, ale zachował cały bezmiar uwielbienia dla tego, co czcić chciał; gardził prostytutką i dusił w sobie zmysły, a nie brakowało uniesień w jego miłości. Jestto człowiek czysty.

Radość Turskiego udzieliła mi się: słuchając go czułem się odmłodzony jakiś i rzeźwiejszy. Byłem zadowolony, że fałszywy nasz stosunek raz się wyjaśnił i to pomyślniej, niż przewidzieć mogłem. Wszystko było teraz wytłómaczone. Cieszyłem się również jego szczęściem: gdy mi o niem opowiadał, kilka razy kręciły mi się łzy w oczach.

Dla jego narzeczonej posłałem bukiet; kontent jestem, że mogłem jej zrobić przyjemność, gdyż ona przepada za kwiatami. Przykro mi tylko trochę, że byłem złym obserwatorem, ale czyż można było się tego po cichym Władku Turskim spodziewać. Jestem pewien, że każden z jego dawnych kolegów trzymałby też w zakładzie moją stronę.

 Władek źle jednak robi, że swych zaręczyn publicznie nie ogłasza; przez to plotki tylko [Str. 28] powstawać będą. Niby nie ma w tem tajemnicy; kto chce, może domyślać się i wiedzieć. Przed nami t. j. przedemną i Polińskim, Turski mówi wciąż o swej miłości; widać, że tylko ten przedmiot go zajmuje. Zdaje mi się, że w podobnym wypadku byłbym więcej skryty. Chociaż... nie wiem. To powtarzanie: kocham, kocham, kocham... jest czysto odruchowe i niewłasnowolne, jak śpiew ptaka na wiosnę.

Pomimo, że zaręczyny nie są wszystkim oznajmione, w damskiej kolonii naszej panuje już straszne oburzenie. Mężczyzna tak jest rzadki i tak często sprzedaje się teraz »en détail«, że dostać całego odrazu jest świetnym interesem. Wystawić sobie można wściekłość koleżanek, że przyjechała obca intruzka, nawet na żadnym wykładzie się nie zjawiła i rogów wielkiej mądrości nie pokazała, a już męża trzyma. Nie ma nic pocieszniejszego nad ich ironiczne miny, w których świetnie widać tę utajoną i niby nie istniejącą złość. Zwykle mię to śmieszy, lecz dzisiaj Łużecka zirytowała mię do żywego. Jest głupota, która już graniczy z podłością. Zarzucała Zaleskiej wręcz, że przyjechała tylko, aby wydać się za mąż—co wiem, że nie jest prawdą. Natarłem na nią ostro i ostrzegałem, żeby nigdy nie mówiła o małżeństwie i miłości, bo jestto dla niej teren na zawsze obcy, na którym wygląda, jak kaczka ucząca się latać. [Str. 29] Moja opinia złośliwego gbura jest ustalona na długo.

Teraz jednak, ochłonąwszy z pierwszego wrażenia, widzę, że może nie miałem tyle racyi, ilem sobie początkowo przypisywał. Mniejsza zresztą o racyę, ale rola szlachetnego obrońcy bywa czasem śmieszna i kto wie, czym właśnie takiej roli tutaj nie odegrał. Gdyby Łużecka była dowcipna, przysłałaby mi paczkę biletów wizytowych z takim np. napisem:

 Dotąd nie chciałem przeszkadzać Turskiemu w jego sielance; widziałem zresztą, że sobie nie życzył, aby Zaleską kto z nim razem odwiedzał. Dziś jednak nie miałem nic do roboty po obiedzie, a upłynął już tydzień od oświadczyn, więc wypadało nawet narzeczonej powinszować. Kupiłem bukiet białych róż i narcyzów i poszedłem do niej; mieszka teraz przy ulicy des Feuillantines, na wprost klasztoru.

Widzę z ulicy, że jest światło w pokoju, ale przyćmione; paliło się tylko na kominku. Pukam [Str. 30] do drzwi; otwierają mi. Naturalnie, Turski jest u niej. Witając się z nimi czuję, że mają dłonie wilgotne i ciepłe. Daję Zaleskiej bukiet i nie wiem dlaczego, pomimo, że słowa płyną mi dość gładko, nie zdobywam się na żadne powinszowania lub życzenia. Cała uroczystość sprowadza się szczęśliwie do mocnego, znaczącego uściśnienia ręki.

Nie zdaje mi się, żebym im był zawadzał. Siedzieli dalej przy sobie na kanapie, trzymając się wpół i przytulając do siebie. Siadłem opodal na krześle; rozmawialiśmy trochę, chociaż najczęściej milczeliśmy—i to było najwymowniejsze.

Oni są w tem stadyum, że obecność osoby trzeciej nic a nic im nie przeszkadza. »Ten trzeci« nie istnieje dla nich. Całowali się przy mnie tak, jakgdyby byli we dwoje. Poliński, którego spotkałem wracając później, mówił mi, że to samo robili przy nim i przy Starzewiczu, chociaż go prawie wcale nie znają.

Zaleska jest jednak strasznie zakochana. Dość spojrzeć na jej oczy i ruchy; a nie przypuszczałem nigdy, żeby panna »z dobrej sfery«, napojona po uszy konwenansami, dała się publicznie tak całować i pieścić. Widocznie nie znam się na kobietach—ale Zaleska jest wyjątkowo uczuciowa, impulsywna, pierwotna.

Jest ona teraz tak naiwnie i niewinnie bezwstydna—co [Str. 31] zresztą bardzo jej do twarzy—że gdy patrzę na nią mimowoli przypomina mi się nieśmiertelna Haida z Don-Juana. Widzę teraz nawet, że i dla niej i dla Turskiego przyjemnie jest, jeżeli mają świadków, którzy mogą patrzeć na nich i podziwiać ich miłość.

Władek ma jednak ogromne szczęście. Narzeczeństwo wśród rodziny, w rodzinnem mieście jest obstawione tak obrzydliwie ohydnym ceremoniałem zwyczajów, że wątpię, czy może się tam ostać choćby krzynka szczęścia. Tutaj, w olbrzymiem obcem mieście, w zupełnej samotności, którą można stworzyć jednym obrotem klucza, narzeczeństwo staje się piękną uwerturą, której słuchając, można zapomnieć doprawdy, że czekają całe akty długiej opery. Bo kto wie, jakie śpiewacy mają głosy i ile dysonansów się wkradnie.

Za długo widocznie siedziałem w gniazdku przy ulicy Feuillantines, bo mi się teraz wciąż przed oczami kręci Zaleska w tych wszystkich rozmiłowanych pozach, w których ją widziałem. Ależ ona ogromnie w ostatnich czasach wyprzystojniała... Kobieta, która kocha, jest nietylko najmądrzejszą, ale i najpiękniejszą.

 Kochana Wandziu, piszę do Ciebie tylko kilka słów na karcie pocztowej, żeby Ci powinszować—choć [Str. 32] może zbyt późno—Nowego Roku. Jestem ogromnie zajęty i dla tego niemam czasu na obszerniejsze listy. Nie miej mi tego za złe. Nie mam Ci zresztą nic do oznajmienia, bo u mnie nic nowego nie zaszło. Ale... Władek Turski zaręczył się z tą koleżanką Zaleską, o której Ci kiedyś pisałem. Stosunki nasze stały się serdeczniejsze obecnie i częściej się z nim widuję.

Twoją kartkę, pisaną w pierwszy dzień świąt, otrzymałem. Czyś była jeszcze u kogo podczas świąt? Byłaś zapewne u pani Reuter. Podobno macie ciągłe odwilże w Warszawie; czy nie szkodzi ci to na zdrowie?

 Od kilku dni absolutnie nic nie robię. Przerwałem studya w bibliotece, bo czeka mię mnóstwo przepisywania starych dokumentów, a to przejmuje mię niewysłowionym wstrętem. Natomiast chodzę po obiedzie z Turskim do kawiarni i przez kilka godzin słucham, czasami nawet z radością, jego spowiedzi i wynurzeń, które płyną teraz bez końca. On wprost spieszy się donieść i mówić mi o swem szczęściu. Jestem mu wdzięczny za tę przyjaźń i za tę ufność. Potem odprowadzam Turskiego do uniwersytetu [Str. 33] na wykłady i idę zwykle nad brzeg Sekwany i chodzę tam dopóty, dopóki zmęczenie zupełne nie zmusi mię do powrotu.

Nie znam nic piękniejszego nad Sekwanę od Katedry do Luwru, ale teraz prawie nie przyglądam się temu widokowi; pamiętam go doskonale w najdrobniejszych szczegółach, a powtóre głowa mię boli jakimś głuchym, rozsadzającym bólem, i chodzę nie po to, aby patrzeć, lecz aby ukołysać myśli.

Dawno już nie miałem takiego wrażenia próżni, bezsilności, bezużyteczności mojej i wszystkiego, co mię otacza—jak w tych dniach ostatnich. Wstaję, jem, chodzę, myślę, piszę jakąś rozprawę, lecz żeby mię zabito, nie wiem, po co to wszystko się robi. O tyle jestem inteligentny, iż rozumiem, że—jak się to mówi—ze mnie nic nie będzie, że przestanę kiedyś jeść, chodzić i myśleć, że rozprawy moje tak samo nie obchodzą nikogo, jak moja osoba, jednem słowem, że jestem absolutnie niczem, jedną wielomilionową częścią czegoś, co samo jest może także tylko milionową częścią.

A uczucie takie jest stokroć bardziej przykre, jeżeli na początku swego świadomego życia miało się marzenia i nadzieje, jeżeli wschód życia, jak wschód słońca rzucał długie, piękne cienie. Sądziłem, będąc dzieckiem, że wielkość [Str. 34] cienia tego, to moja własna wielkość. Teraz jest południe: cień się zwinął, a ja się zgarbiłem.

Chociaż dzisiaj mi się wydaje, że gdyby mi coś nawet pozostało: jakaś idea, zdolność jaka—i to byłoby mi obojętnem. Ażeby łzę rozdąć na poemat, trzeba mieć dużo wody i bezwstydu.

Karg ist Natur, ein Schein die Kunst, dem Triebe
Der Sehnsucht schenkt Gewahrung nur die Liebe.

To chyba prawda... bo Turski jest teraz tak żywy i dzielny, tak sobą tylko zajęty, że mimo swej czułej wrażliwości, zdaje się wcale nie spostrzegać męczącego mego stanu i świdruje mi uszy nieustannym hymnem miłości. Potrzeba mu słuchacza, aby mógł śpiewać; a któż lepiej do tego się nadaje, niż stary, zaufany przyjaciel. Moja teorya stosunków ludzkich sprawdza się raz jeszcze. Wieczny, wieczny wyzysk.

Nie, nie idzie mi praca. Wszystkie usiłowania, aby zmusić się i przezwyciężyć, spełzają nadaremnie. Robota nie posuwa się, i tylko ból głowy, gorący, szalony, wzmaga się i przenika wszędzie, szarpiąc i gniotąc—niby rozpaloną ręką. Zmarnowałem cały dzień na przechadzkę. Błądziłem po zaułkach, przedmieściach, po ustronnych kątach, byle być w miejscach jak najspokojniejszych [Str. 35] i jaknajdalej od domu. I chodzić i nie myśleć o niczem... Wreszcie znalazłem się w Auteuil i ztamtąd wróciłem rzeką. Ta cudowna panorama od wiaduktu w Auteuil, koło Marsowego pola i Trocadera, koło Luwru, Katedry uspokoiła mię trochę swą kamienną pięknością—tym łatwiej, że statek o tej porze dnia i roku był pusty.

Już koło domu w Quartier spotkałem Polińskiego, który szedł do mnie, aby mię zabrać na wielkie bulwary. Lubię z nim chodzić, bo jest tak gadatliwy, że prędzej wówczas przestaję myśleć, niż gdy jestem sam—zgodziłem się więc chętnie. Pojechaliśmy na bulwary, siedzieliśmy w kawiarni, słuchaliśmy ludowych piosnek gdzieś w Café-Concert—nie wiem już zresztą, cośmy robili. Mój ból głowy stał się podobny do przepaścistej nudy; a Poliński twierdził, że nie mam humoru i muszę być zaziębiony.

Wracając już po północy przechodziliśmy przez ulicę Feuillantines. Świeciło się w oknach, więc zaczęliśmy wydawać okrzyki, służące nam za hasło porozumienia w takich wypadkach. Poliński świetnie naśladuje ryk wołu i bek barani. Okno się otworzyło i ukazali się... oczywiście oboje. Turski powiedział nam, abyśmy chwilę poczekali, a zaraz zejdzie i pójdzie razem z nami [Str. 36] do domu. Okno się zamknęło i na tle firanek ujrzeliśmy scenę pożegnania, jak zawsze...

W Paryżu, w tem klasycznem mieście rozpasania, staję się strasznym świętoszkiem: widok ten mię gorszył i poważnie gniewał. Przypuszczalnie, za jaki tydzień zapiszę się do ligi Berengera.

Turski wyszedł. Był trochę zarumieniony, a na powiekach lśniły mu się drobne kropelki. Sześć razy kłaniał się oknu, w którem była już tylko bezkształtna sylwetka. Bałwochwalca!

Scenka ta zirytowała mię tak, że byłbym błogosławił wszystko, coby Turskiemu mogło sprawić jakąkolwiek przykrość; sam nie wyrządziłbym jej jednak nigdy. Chciałbym tylko módz się litować nad nim i pocieszać, bo mimo chwilowej złości, jestem jego przyjacielem. Nie prędko jednak będzie potrzebował tej przyjaźni.

Logika formalna jest stekiem błędów, a największym i najjaskrawszym tertium non datur. Duch nasz jest autokratą i niema sprzeczności, którejby zgodzić nie mógł.

Jestem szczęśliwy, bardzo szczęśliwy radością Władka. Kilka razy na prawdę się rozrzewniłem słuchając jego wynurzeń. Przytem cieszę się jeszcze dla tego, że jednocześnie przekonywam [Str. 37] się, iż jestem głęboko wrażliwy na cudze szczęście, a więc jestem uczciwym, szlachetnym człowiekiem. Mimo to, ani jednej chwili nie przestaję teraz czuć, że gdyby Turski utracił swe szczęście, byłbym... może kontent. To jest... zależnie od tego, jakby je stracił. Gdyby Zaleska umarła, płakałbym z Turskim; gdyby ją nagle potrafił zyskać kto inny, pomagałbym może zabić uwodziciela, lecz z tego co zaszło, byłbym prawie rad—nie jakąś radością określoną, zdecydowaną, jasną, ale tym niezwykłym nastrojem, wewnętrzną pogodą, która się tworzy w najskrytszych podwalinach duszy.

To, do czegom się przed sobą przyznał, nazywa się zwykle nikczemnością, i z tego jestem dumny. Świadczy to, że uczucia moje są nieustraszone i potrafią jak bohater z baśni, wtargnąć na każdy szczyt—mimo larw, które zewsząd grożą.

Dziś zadałem sobie pytanie, którego uniknąć dłużej nie mogę w żaden sposób. Może ja Zaleską kocham? Jeżeli kobieta, której obecność jest dla mnie niepotrzebną, twarz—obojętną, pieszczota—zbyteczną, może być jednocześnie kobietą kochaną;—ha, w takim razie ja Zaleską kocham. Zdaje mi się, że cierpię nie przez to, że ona kocha innego, lecz przez to, że mnie teraz kochaćby już nie mogła.

[Str. 38] Zabrano mi to, co do mnie należeć mogło. Utracić możność jestto więcej, niż utracić rzeczywistość. Nie módz istnieć jest gorzej, niż nie istnieć.

Nie przypuszczałem nawet, że tak lubię dawać kobietom prezenty. W ostatnich dniach byłem kilka razy u Zaleskiej, i nie mogłem iść tam ani razu, żeby nie przynieść jej chociażby kilku kwiatów. Dziś wydałem na to ostatniego franka i jestem z tego ogromnie kontent. Mówię sobie, że tylko głupiec nie rozumie, co to za rozkosz rujnować się dla kobiety. U Zaleskiej przesiadywałem krótko. Chociaż obecność moja im nie zawadza, zdaje mi się, że wypada możliwie się usuwać. Zresztą widok ciągłych pieszczot i uścisków drażni: czuję prędko ogień w skroniach i pot na ciele. Nie ja sam tylko tak na to reaguję. Mówił mi Poliński, że odczuwa zupełnie to samo: jestto przecież całkiem naturalne. Dziwię się, jak oni mogą to wytrzymać.

Równie naturalne, jak ogień w skroniach, jest myśl, która mię poprostu opętała. Dlaczego ja tak nigdy nie kochałem? Dlaczego w mojem życiu nie zeszło się nigdy pytanie z odpowiedzią? Dlaczego odepchnięto mię, kiedym pożądał, [Str. 39] dlaczego, kiedy pożądano mię, odczuwałem tylko wstręt lub pogardę? Dlaczego dla mnie miłość była zawsze zimną, zaciekłą, złą grą, której wygrana hańbi jak złodziejstwo?

Patrząc na Władka, czuję, że nie mógłbym kochać tak szczerze, otwarcie, tak prosto—i tego zazdroszczę mu najwięcej. Bo czyż nie jest to wyrafinowanem okrucieństwem pysznić się przedemną tem szczęściem, które ostatecznie dostało mu się trafem... Tak, przyjemniej i łatwiej wygrać majątek, niż się go dorabiać.

Ohydnie śmieszne w tem wszystkiem jest to, gdy Władkowi się zdaje, że sprawia mi największą przyjemność, odsłaniając przedemną swą miłość. W tych pieszczotach, których ani on, ani ona się nie żenuje, jest tyleż bezmyślnej, żywiołowej swobody, ile chęci pokazania, jak szczęśliwym być można... Wygląda to, jak wyzwanie, jak pogróżka: »Będziemy jeszcze szczęśliwsi«. Będziecie; wierzę wam.

Postępowanie Turskiego jest nietylko okrutne, ale niemiłosiernie głupie, bo nie sądzę ani jednej chwili, aby naumyślnie chciał przykrość mi sprawić i dokuczyć. Doprawdy zgłupiał.

Zwiedzaliśmy dziś Luwr. Poszedłem najpierw z Zaleską sam, a Turski dopiero później po wykładzie z nami w muzeum się spotkał. Luwr nie zajmował mię wcale; nie lubię tych olbrzymich zbiorów, gdzie wszystko zbite jest bezładnie w jakąś pstrą mięszaninę, która przytłacza tylko i dławi. Nie doznaje się tam tego uczucia swobody, bezkresu marzenia, które przecież jest istotą rozkoszy, jaką dać może sztuka. Arcydzieła powinno by się chyba wystawiać w oddzielnych kaplicach.

Zdaje mi się, że napisałem kłamstwo. Prawdą jest, że nie lubię muzeów; ale mimo to, zwiedzałem je nieraz i sztuka, którą widziałem, porywała mię i czarowała. Dziś nie zajmował mię Luwr, bo była Zaleska i wszystkie myśli moje są jakby opętane. Sprawia mi teraz okrutną przyjemność wszystko, co może tę dziewczynę przedemną poniżyć. W ten sposób biorę jakąś idealną choćby zemstę nad Turskim: znieważam w myśli jego bóstwo. Naumyślnie nie pokazywałem Zaleskiej arcydzieł i śledziłem, czy je odczuje i odnajdzie. Ona nie ma wcale zmysłu artystycznego; zatrzymywała się przed najmarniejszymi obrazami i wygłaszała takie śmiesznie naiwne zdania, że tylko ta otwarta szczerość była jedyną ozdobą tego, co mówiła. Wmawiam [Str. 41] w siebie, że nie można się zakochać w kobiecie niewrażliwej na piękno: jestto gminność na cale życie.

Potem przyszedł Turski; nie patrzyli więc już na obrazy, tylko na siebie. I wtedy byli szczęśliwi.

Nie, ja stanowczo do szczęścia nie jestem zdatny. Szczęście to jest taka wyłączność, takie zaprzepaszczenie, że na to nie zdobyłbym się nigdy. Nie wiem, czy za dużo mam zmysłów, czy za wiele w duszy pożądań, ale jabym skorzystał z każdej szczeliny, aby się ze złotej klatki szczęścia choć na ból i cierpienie wydostać. Tam gdzie inni oddychają, ja zaraz się duszę. Było tak już przecież.

Mogę się więc, tak jak teraz, pocieszać cudzem szczęściem. Tylko, że ta pociecha jest tak gorzka, iż jak dobry absynt, staje się nawet przyjemną. Tylko, tak jak absynt, pobudza łaknienie.

Łaknienie za czem? Za miłością? Za miłością Zaleskiej? Nie kochałem i nie kocham nic w tej chwili. Za szczęściem? Nie potrafię go odczuć i zrozumieć. Za bogactwem? Nie wiem, na co bym go użyć miał. Łaknę życia; czem jest i gdzie jest—niewiem. Podobne łaknienie uczuwać musi chyba pisklę, gdy wychyla dziób, aby uderzyć i rozbić skorupę, która dzieli je od świata. Ale pisklę wiedzie instynkt, a mnie nie wiedzie [Str. 42] nic. Chciałbym wysunąć żądze, jak szpony, i chwycić i zdruzgotać zaporę, co mi światło kradnie. Lecz nie wiem, gdzie iść, gdzie jest skorupa mej duszy.

Po wczorajszej wycieczce do Luwru Zaleska była trochę słaba i Władek mię prosił, abym ją odwiózł do Korzyckiego. Korzycki przyjmuje chorych o trzeciej, a o tej porze Turski ma zawsze zajęcie w uniwersytecie. Początkowo wymawiałem się wykładami; zdaje mi się, że chciałem Władkowi zrobić na złość. Potem jednak ustąpiłem i pojechałem z Zaleską do Korzyckiego, na drugi kraniec Paryża.

Ta dziewczyna, gdy Władka przy niej nie ma, wydaje mi się zupełnie inną. Rozmawialiśmy cały czas spokojnie, po cichu, ufnie, jak rozmawiają starzy i dobrzy znajomi. Mimo całej życzliwości dla niej miałem chwilami dokładne wrażenie, że ta kobieta jest mi chyba obojętną, że nie pociąga mię do nie; nic nad to, czem każda kobieta pociągnąć może. Gdy nie mówiła o Turskim, co niestety zbyt rzadko się zdarzało, mogłem czasami zapomnieć o stosunku, jaki ją z nim łączy: tego mi tylko trzeba.

Coraz więcej mi się zdaje, że w tej dziewczynie ponętną jest tylko jej miłość. To uczucie [Str. 43] działa na nią, jak ów pierścień z bajki, który posiadaczowi zapewniał wszystkie piękności i skarby. Gdy się przymila do Władka, rzeczywiście jest prawie piękna i ma taki wyraz w oczach, że wtedy oddałbym wszystko za to, aby przestała go kochać. Chyba trudno mniej żądać w życiu. Nie żądam miłości, lecz tylko spokoju, bezczucia, jak dawniej. Dopóki widzę, że ona jest zakochana, coś mię nurtuje, łamie, dręczy, odbiera swobodę myśli. Ja nie chcę o tem myśleć. Byłem tylko zasnął!

Jest okropnem błagać kobietę o miłość, wić się u jej stóp, wołając: kocham, kocham;—i nie słyszeć nic, oprócz echa własnych słów, odbitych o próżnię, i odejść z myślą, że jest gdzieś marny, podły człowiek, dla którego kobieta ta tęskni i gardzi wszystkiem: miłością, bólem, rozpaczą—

Ale gorzej jest, jeżeli w takiej chwili nie można zawołać nic więcej nad to: nie kochaj go. Są teraz chwile, gdy zazdroszczę Władkowi tak, że chociaż nie umarłem, zazdroszczę mu życia, jakgdybym wiedział, że on mnie przeżyje. Zresztą, takie istnienie jak moje, z wiecznem pożądaniem czegoś nieuchwytnego, niewymarzonego nawet, z ciągłym niepokojem w duszy, na [Str. 44] łasce każdego wrażenia, to nie jest życie, to sen gorączkowy i tak męczący, że często niewiadomo, czy nie lepiej raz się już obudzić. Mam takie dziwne zmysły, że potrafię odczuwać tylko gorycz, a to w końcu mdli i truć zaczyna. Jak zniszczony lubieżnik przez chłostę, przepędziłem się przez wszystko, co zawiść dać może—i nie doznałem nawet miłości, która temu dobremu, szczęśliwemu przyjacielowi dostała się tak łatwo. Nie kocham Zaleskiej i wiem, że w chwili, gdy ona przestanie kochać Władka, będzie mi tak obcą, jak kobieta, którą pierwszy raz widzę na ulicy. Jest to straszne, bo pozbawia mię wszelkiej nadziei. Nie mam się o co starać, bo jeślibym co osiągnął, zyskam mniej jeszcze, niż mam teraz.

Kłamstwo, ohydne kłamstwo... Nie kocham Zaleskiej?... Za cóż bym więc tak cierpiał?

Mam chwilami złudzenie, jakgdyby wszystko, co mię otacza: domy, drzewa, ludzie, chwiało się nagle i groziło zawaleniem. Lękam się trochę sam chodzić i tego mi wstyd przed sobą. Zawsze gardziłem nerwowymi ludźmi.

Godzina siódma rano. Brzask szary wstał i sączy się przez okno. Siedzę na krześle zbłocony, znużony, złamany, a sen nie przychodzi do mnie. Ledwie pomnę, co się ze mną działo tej nocy, bo to już nie ma nazwy. Szaleństwo? Trwoga?... Gorzej. Jakaś odwieczna modlitwa jaskiniowców świdruje mi mózg: Grozo, Potęgo—jakakolwiek jesteś—bądź litościwa duszy mojej! Ale nie, nie, nie... jestem znów silny, zdrów i twardy.

Wczoraj wieczór cały spędziłem w kawiarni. Do Zaleskiej nie chciałem, nie mogłem iść; Polińskiego nie było w domu; innych ludzi szukać niepodobna było. Wszystko mi było zresztą jedno, gdzie się znajdować, byle nie być w domu, nie widzieć tych cieni, które jak złe psy kryją się po kątach i chodzą od stołu do krzeseł, od krzeseł do łóżka, byle nie kłaść się i nie rozbierać w tem gęstem powietrzu, gdzie jakieś niewidzialne dotknięcia palą mi skórę, byle nie czuć tej ciemności, która jak na żer nalatuje na mnie i kładzie mi się na piersiach. Nie mogłem iść do domu; niewysłowiony lęk, obawa samotności, obawa spokoju i martwoty gryzła mię nieustannym, prawie fizycznym bólem.

Ale o pierwszej zamknięto kawiarnię i musiałem wyjść. Poszedłem wprost przed siebie [Str. 46] i zacząłem błądzić. Bez celu, pierwszą lepszą ulicą, która się nawinęła, przez bulwary, przez place, przez zaułki. A za mną błądziły jakieś wizye potworne i zarzucały mi czarne swe ręce na oczy; wtedy gasło mi światło, zdawało się, jakby świat cały zapadał się w ciemność, a słońce nigdy już więcej powstać nie miało. Stawałem wtedy przed latarnią i wlepiwszy oczy w żółte jej światełko stałem bez ruchu, drżąc we wnętrzu i słuchem rozognionym przysłuchując się ciszy. Kto wie co tam siedzi w tem czarnem jądrze, które nieprzejrzyście rozciąga się aż po same szkła latarni? Tam może czyhać człowiek z nożem, czyhać na mnie i uderzyć mię w szyję, tam może być tak gęsto, że padnę odrazu bez tchu... Lub może tam być gwarno od jakiegoś nieznanego życia nocy, może tam być tak ludno, że zatrzymają mię i przepadnę bez śladu, jakgdybym w otchłań wleciał.

I nagle zrywał się nademną strach ohydny, niewypowiedziany i jak wicher zmiatał mię od latarni i w ciemność na zgubę własną odrzucał. Biegłem nieprzytomny przez ulice, potykając się o kostki, rozrzucone do brukowania, uciekałem na place widniejsze od ulic i kryłem się jak zbrodniarz, gdym zdała straż policyjną zobaczył. Rozszalały tabun nędz tratował mi duszę i szarpał mózgi, jak padlinę. Rozplatały się [Str. 47] wszystkie węzły duszy i było mi, jakbym cały zapadał się w sobie. Pot, jak w łaźni występował mi na czoło, spływał na szyję i oblepiał na mnie bieliznę; gorąca para żarła mi oczy; zdało mi się, że w powietrzu jest jakiś nieznany kwas; gryzący i trujący, jak żaden inny, który wgryza mi się w ciało i roztlenia tkanki. Koło mnie rozsuwały się tylko i zbiegały gmachy martwe, bo wszystko, co nie jest kamieniem, zostało spopielone, rozsypane, wyżarte. Zamknąłem usta, bo piersi mi płoną. I biegłem, biegłem co raz szybciej ze schylonym karkiem, jak ścigane i oszalałe zwierzę...

Wybiegłem do Hal. Przedemną w prostych, pewnych, olbrzymich liniach piętrzyły się żelazne sklepienia. Wielkie lampy błyszczały niebieskawem światłem, a ku górze pod dachem szklanym, jasność ich jednoczyła się w jakiś drżący blask, który sypał się na plac cały. Tłok na dole. Kręcą się tłumy ludzi, wozy podjeżdżają i bez przerwy sypią się z nich wory, kosze, paki. Mimo to nie było wrzawy. Ludzie pracują cicho, niegłośnie, jak widma. Tylko czasem zaskrzypi koło łub stuknie o kamień żelaztwo. I znowu cisza.

Jasność przykuła mię do siebie. Siadłem na ławce; pot stygnął na mnie, chłodził i orzeźwiał. Bezmyślnie patrzyłem w głąb tego pałacu, na wir ludzi, kołujący przy mnie, na stosy jarzyn, [Str. 48] które co raz wyżej i gęściej zasypywały chodnik, na żelazne belki, z których zwieszały się jakieś chorągwie czy płachty, na strop z błękitnemi gwiazdami—i znów spełzałem oczami z tych wyżyn po belkach na bruk. I znów patrzyłem, jak schylają się karki parobków, ręce wyrzucają zielone kule kapusty, jak wozy przesuwają się zwolna—i łowiłem w tej ciszy jakieś szmery, brzęki, czasem zwrotkę dalekiej piosnki lub przekleństwo. Patrzyłem, słuchałem i żar odchodził odemnie. Spokój. I chciałem tu zostać, zdala od widm, które za mną biegły—i czekać ranka.

I znów począłem iść, iść bez przerwy. Wyobraźnia moja, jak motyl bez skrzydeł, legła ranna śmiertelnie i nie zrywała się więcej. Szał odszedł mię, a zmysły postrzegały wszystko z jasnością przerażającą. Ale nad wszystkiemi wrażeniami górowała nieprzeparta, w całej krwi rozlana myśl: iść, iść. Ta myśl wszechmocna dała mi jakąś potęgę ciała, niezniszczalność mięśni. Szedłem krokiem sprężystym, jędrnym, jak wyćwiczony żołnierz. Jak długo szedłem, nie wiem. Nie myślałem o niczem, nie czułem nic. Tylko chwilami zdawało mi się, że po drugiej stronie ulicy w mroku prześlizguje się cicho taka sama postać błędna, idąca bez celu, potępiona. [Str. 50] I byłem jej wdzięczny, że idzie ze mną i nie trwożyła mię wcale, jakgdybym ją znał od wieków. Chciałem się zbliżyć do niej i przeszedłem przez ulicę: przyspieszyła kroku. Począłem iść prędzej: pobiegła. Zacząłem biedz—i znów rozpoczął się pościg, aż w mroku gęstszym widmo odwróciło się, spojrzało mi w twarz i znikło. Lecz na karku jego widziałem swoją twarz, swoje oczy, nienawiści pełne i pogardy. I zrozumiałem, że to dusza moja uciekła odemnie. Trwoga nieludzka mię ogarnęła znowu, która ścina krew w żyłach i ciału kamienieć każe; zdało mi się, żem skonał już i lada wiatr, co kłosa rosnącego w ziemi nie zakołysze nawet, trąci mnie lekko, zdmuchnie i rozkruszy.

Nagle z załomu ulicy jakiejś wyleciał wiatr—i zdało mi się, jakgdyby ktoś ostrze chłodne przesunął mi wzdłuż—między duszą a ciałem. Zmąciło mi się wszystko; przypadłem do muru. A kiedy omdlenie przeszło i poczułem, że żyję—zerwałem się i począłem biedz, byle uciec z tej nocy bezkresnej, zabójczej.

Przybiegłem nad rzekę. Ognie latarń nadbrzeżnych paliły się w falach i rzucane wiatrem tańczyły koło brzegów jakieś szalone zaloty. Środek rzeki był czarny, głęboki, tak że odbite blaski gwiazd zginęły gdzieś w tej otchłani. Przechyliwszy się przez poręcz, opuściwszy [Str. 51] głowę, z której wiatr strącił mi kapelusz, trzymałem się prętów baryery i nie mogłem spuścić oczu z rzeki. Kocham i boję się tej głębi. I dla tego że wiem, że kiedyś muszę się w nią rzucić, że wiem, że woda ta jest zimna, dławiąca, duszna—trzymałem się rękami mostu i patrzyłem z zachwytem i dreszczem. Śmierć w wodzie... tak, ona czeka mię na pewne. Gorączce mojej raz warto dać ochłody. Uderzy mię zimno ze wszech stron, wstrząśnie mną nagle aż do głębi myśli, a potem zacznie się coś szarpać wewnątrz mnie i wyrywać i szamotać strasznie, aż mimowoli otworzę usta, i napiję się wody—i wtedy wszystko zgaśnie. Dobroć jakaś, łagodność, jasność mię otoczy i w oczach będą mi latały obrazy, szybkie, piękne. I będę chwilę znów żył tem dzieciństwem, co tak prędko przeszło, i zobaczę śliczne słońce, które ścigałem dawniej po tapetach mieszkania i pudla swego zobaczę. A kiedy teatr ten się skończy i zasłona zapadnie, nie będę już czuł ani zmory, ani zimna, ani opuchlizny, od której nabrzmiewać będę. Dobrze...

Nie, nie, nie... Wiedziałem przecież, że to nie dziś jeszcze, a jednak na sam widok tej wody podemną drętwiałem i kurczyły mi się palce koło prętów. I wtedy, gdy będę skakał z tego mostu—bo na pewno zeń skoczę—w głębię, w spokój, kląć będę jeszcze i rzekę i siebie [Str. 52] i wyciągnę ręce, aby ją odepchnąć. I wpadłszy, wyć będę jeszcze wszystkimi głosami duszy o ratunek, i przed wodą zadławi mię strach. A jednak nie mogłem ztamtąd odejść, i wtedy... znów tam przyjdę.

Uspokoiłem się znacznie. Onegdaj przeleżałem prawie dzień cały, zapuściwszy story. Wczoraj byłem »normalny«. Miałem nawet gości. Jestem bowiem dobrym przyjacielem. Odkąd te zaręczyny stały się głośne w naszej kolonii, postanowiłem wyprawić dla narzeczonych mały wieczorek. Wczoraj to uskuteczniłem. Miałem wiele zachodów, bo ona jest jeszcze chora i musi wystrzegać się w jedzeniu. Pół dnia przesiedziałem w kuchni swojej gospodyni, przeszkadzając jej uwagami i ostrzeżeniami. Ostatecznie zebranie udało się dobrze i wszyscy, kto miał przybyć, przyszli, bo dla Turskiego wszędzie są jaknajżyczliwsi. Był Poliński, doktór Korzycki, Starzewicz, koleżanka Łużecka z Woydówną, Kloss z żoną...

